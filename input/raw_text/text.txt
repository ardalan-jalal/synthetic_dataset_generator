رووداو دیجیتاڵ 

بزووتنەوەی گۆڕان بەشداری هەڵبژاردن ناکات و بڕیاریشی نەداوە چۆن مامەڵە لەگەڵ هەڵبژاردندا بکات، هەردوو ئاراستەی بزووتنەوەکە چاوەڕوانی بڕیاری جڤاتی نیشتمانین کە لەناو هەردوو ئاراستەکەدا بەرزترین دەسەڵاتی بڕیاردانە. 
 
رۆڤان سەروەت، رێپێدراوی ئاراستەی کوردساتی بزووتنەوەی گۆڕان لە کۆمیسیۆنی هەڵبژاردنەکان بە تۆڕی میدیایی رووداوی راگەیاند،" تاوەکو ئێستا هیچ بڕیارێکیان بۆ مامەڵەکردن لەگەڵ هەڵبژاردنی پەرلەمانی عێراق نەداوە، چاوەڕوانی بڕیاری جڤاتی نیشتمانی دەکەن". 
چوار بژاردە لەبەردەم ئاراستەی کوردساتی بزووتنەوەی گۆڕان هەن کە بایکۆتی هەڵبژاردن، پشتیوانیکردنی لایەنێکی سیاسی یان بەربژێرێکی سەربەخۆ یاخود بڕیارنەدان لە هیچ کام لە سێ بژاردەکەی دیکە. رۆڤان سەروەت گوتی،" جڤاتی نیشتمانی هەر بڕیارێک بدات پێوەی پابەند دەبین". 
 
ئاراستەی کوردساتی بزووتنەوەی گۆڕان راپرسییەکی ناوخۆیی کردووە، یەکێک لە پرسیارەکانی راپرسییەکە تایبەتە بە مامەڵەی ئەو ئاراستەیەی بزووتنەوەکە لەگەڵ هەڵبژاردن. رێپێدراوی ئاراستەی کوردساتی بزووتنەوەی گۆڕان لە کۆمیسیۆنی هەڵبژاردنەکان گوتی،" چاوەڕوانی ئەنجامی راپرسییەکەین و ئێستا ئەنجامەکەی ئامادە نییە". 
 
ئاراستەی کوردساتی بزووتنەوەی گۆڕان دووجار داوای بەشداریکردنی لە هەڵبژاردنی پەرلەمانی عێراق پێشکێش کردووە، بەڵام بە گوتەی رێپێدراوەکەی لە کۆمیسیۆن بەهۆی ئەنجامنەدانی کۆنفرانسی دامەزراندنەوە رێگرییان لێکراوە. 
 
بەپێی ئەو زانیارییانەی دەست تۆڕی میدیایی رووداو کەوتوون، لەناو سەکردایەتیی ئاراستەی کوردساتی بزووتنەوەی گۆڕان، خواستی بایکۆت هەیە، بەڵام تائێستا نەبووەتە بڕیارێکی فەرمی. 
 
ئاراستەی گردی زەرگەتەی بزووتنەوەی گۆڕانیش هاوشێوەی ئاراستەکەی کوردسات، بێ بڕیارە و چاوەڕوانی جڤاتی نیشتمانییە کە لەناو هەر دوو ئاراستەکەدا بەرزترین ئۆرگانی بڕیاردانە. 
 
نزار مەحموود، ئەندامی جڤاتی نیشتمانیی بزووتنەوەی گۆڕانی (ئاراستەی گردی زەرگەتە) بە تۆڕی میدیایی رووداوی راگەیاند، چاوەڕوانی بڕیاری جڤاتی نیشتمانین، بەڵام جارێ دیار نییە کە بڕیار لەسەر ئەم پرسە دەدات یاخود نا. 
 
ئاراستەی گردی زەگەتەی بزووتنەوەی گۆڕان، پێشتر هیچ داواکارییەکی بۆ  بەشداریکردن لە هەڵبژاردنی پەرلەمانی عێراق پێشکێش نەکردووە، بەڵکو داوای کردبوو بۆ ماوەی شەش مانگ بزووتنەوەک سڕ بکرێت. نزار مەحموود گوتی،" دەمانزانی رێگەمان پێنادەن بەشداری بکەین، بۆیە داواکاریمان پێشکێش نەکردووە". 
 
19ـى ئەیلوولی 2024، عومەر سەید عەلی، رێکخەری گشتیی ئەوکاتی بزووتنەوەی گۆڕان، بریکارنامەی گشتیی بۆ دانا ئەحمەد مەجید کرد و سەرجەم دەسەڵاتەکانی خۆی بۆ بەڕێوەبردنی بزووتنەوەکە پێ سپارد، ئەو هەنگاوە بزووتنەوەى گۆڕانى کرد بە دووبەرەى دژ بەیەک و تاوەکو داخستنی دەرگای گردی زەرگەتە و کردنەوەی مەکۆیەکی دیکە لە گەڕەکی کوردسات بەناوی بارەگای سەرەکی گۆڕان سەری کێشا.
 
بڕیارە 11ـی تشرینی دووەمی ئەم ساڵ هەڵبژاردنی پەرلەمانی عێراق بەڕێوەبچێت، بەهۆی ئەنجامنەدانی کۆنگرە کە لەناو بزووتنەوەی گۆڕاندا بە کۆنفرانسی نیشتمانی ناسراوە، بزووتنەوەکە ناتوانێت بەشداری هەڵبژاردنەکە بکات. 
 
 وەزارەتی شارەوانی و گەشتوگوزاری حکوومەتی هەرێمی کوردستان بڵاویکردەوە، ڕۆژی یەكشەممە، 12ـی تشرینی 2025، گرێبەستی پرۆژەی ئاوی دووكان-سلێمانی3 لە وەزارەتی شارەوانی و گەشتوگوزار واژۆ دەكرێت.

ئەمڕۆ پێنجشەممە، 9ـی تشرینی یەکەمی 2025، وەزارەتی شارەوانی و گەشتوگوزاری لە ڕاگەیەندراوێکدا ئاشکرای کرد، بە بڕیاری سەرۆک وەزیران، مەسرور بارزانی، پرۆژەی ئاوی دووكان-سلێمانی3 بە گوژمەی 423 ملیۆن و 890 هەزار دۆلار جێبەجێ دەكرێت.

ئاماژەی بەوەشکردووە، ئەم پرۆژەیە بۆ ماوەی 30 ساڵی دیكە كێشەی كەمئاوی لە سلێمانی چارەسەر دەكات، هەروەها سەرۆک وەزیران، بڕیاری دا گوژمەی پڕۆژەكە لە 398 ملیۆن و 486 هەزار دۆلار زیاد بکات بۆ 423 ملیۆن و 890 هەزار دۆلار.

ڕۆژی یەكشەممەی داهاتوو، 12ـی تشرینی یەکەمی 2025، لە دیوانی وەزارەتی شارەوانی و گەشتوگوزار گرێبەستی پرۆژەی ئاوی دووكان-سلێمانی3، لە نێوان وەزارەتی شارەوانی و گەشتوگوزار و كۆمپانیای جێبەجێكار واژۆ دەكرێت.

دوای ئەوەی وەزارەتی شارەوانی و گەشتوگوزار لە 2-9-2024، گرنگی ئەم پڕۆژەیە بۆ سەرۆكایەتیی دیوان بەرز كردەوە، مەسرور بارزانی، سەرۆكی حكوومەتی هەرێمی كوردستان دەستبەجێ ڕەزامەندی دا بە جێبەجێكردنی پرۆژەکە. 

هەروەها بەمەبەستی باشتر جێبەجێكردنی پرۆژەكە و گەیاندنی زۆرترین خزمەت بە خەڵكی شاری سلێمانی، مەسرور بارزانی، سەرۆكی حكوومەتی هەرێمی كوردستان بڕیاری دا بە زیادكردنی گوژمەكە لە 398 ملیۆن و 486 هەزار دۆلار زیاد بکات بۆ 423 ملیۆن و 890 هەزار دۆلار.

مەسرور بارزانی
ساڵی ١٩٩١ له‌ دوای شه‌ڕی یه‌كه‌می كه‌نداو به‌شداری له‌راپه‌ڕینی گه‌لی كوردستان کردووە‌.

سه‌ره‌ڕای ئه‌وه‌ی به‌هۆی شۆڕش و به‌رخودانی گه‌لی كورد ژیانی منداڵی خۆی له‌ ئاواره‌یی به‌سه‌ربردووه‌، به‌ڵام قۆناغه‌كانی خوێندنی سەرەتایی و دواناوەندی و ئامادەیی له‌ ئێران به‌سه‌ركه‌وتوویی بڕیوه.

ساڵی ١٩٩٢ بۆ فێربوون و شاره‌زابوون له‌ زمانی ئینگلیزی رووی له‌ له‌نده‌نی پایته‌ختی شانشینی به‌ریتانیا كردووه‌ و بۆ ماوه‌ی ساڵێك له‌وێ خوێندوویه‌تی‌.

دواتر بۆ درێژه‌دان به‌ خوێندن ڕووی له‌ ویلایه‌ته‌ یه‌كگرتووه‌كانی ئه‌مریكا كردووه‌ و له‌ زانكۆی ئه‌مه‌ریكا له‌ واشنتۆن دی سی(١٩٩٣- ١٩٩٧)ده‌ستی به‌ خوێندن كردووه‌و به‌سه‌ركه‌وتوویی بڕوانامه‌ی بكالۆریۆسی له‌ زانستە سیاسیەکان به‌ده‌ستهێناوه‌.

پاشان له‌ هه‌مان زانكۆدا بۆ بەدەستهێنانی بڕوانامه‌ی ماجستێر، لە بواری ئاشتی و چارەسەری ناكۆكییه‌كان خوێندوویەتی.

ساڵی ١٩٩٨ گه‌ڕاوه‌ته‌وه‌ كوردستان و به‌شداریی له‌ كۆنگره‌ی ١٢ی پارتی دیموكراتی كوردستان كردووه‌ و به‌ ده‌نگی به‌شداربووانی كۆنگره‌ به‌‌ ئه‌ندامی كۆمیته‌ی ناوه‌ندی هه‌ڵبژێردراوه‌ و بووه‌ته‌ ئه‌ندامی سه‌ركردایه‌تی و ئه‌ركی به‌ڕێوه‌بردنی ئاژانسی پاراستن و هه‌واڵگری پێ سپێردراوه‌.

ساڵی ٢٠٠٥، ده‌زگای خێرخوازی بارزانی دامه‌زراند، وه‌ك‌ ده‌زگایه‌كی خێرخوازی قازانج نه‌ویست بۆ پێشكه‌شكردنی یارمه‌تی و هاوكاری به‌ ئاوارە‌ و په‌نابه‌ران و كه‌سانی خۆجێیی، كه‌ پێویستیان به‌ یارمه‌تییه‌.

له‌ كۆنگره‌ی ١٣ی پارتی دیموكراتی كوردستان، كه‌ له‌ ساڵی ٢٠١٠ به‌ڕێوه‌چوو، یه‌كه‌مین ده‌نگی به‌شداربووانی كۆنگره‌ی به‌ده‌ستهێناو به‌ ئه‌ندامی مه‌كته‌ب سیاسی هه‌ڵبژێردرا.

به‌ فه‌رمانی به‌ڕێز مسعود بارزانی سه‌رۆكی هه‌رێمی كوردستان به‌ بڕیاری ژماره‌(٦٨) له‌ ٣٠\٤\٢٠١٢ بۆ سه‌رپه‌رشتیكردنی ده‌زگاكانی ئاسایش، هه‌واڵگری سه‌ربازی و دامه‌زراوه‌ هه‌واڵگرییه‌كان به‌ راوێژكاری ئه‌نجوومه‌نی ئاسایشی هه‌رێمی كوردستان دامه‌زرا.

له‌ دوای ئابی ٢٠١٤، له‌ به‌رپه‌رچدانه‌وه‌ و روبه‌ڕووبونه‌وه‌ی هێرش و په‌لاماره‌كانی تیرۆریستانی داعش بۆ سه‌ر هه‌رێمی كوردستان، ژووری ئۆپەراسیۆنی هاوبەشی لەگەل هاوپەیمانان پێکهێنا، کە ئەم هەوڵە هاوبەشە رۆلێکی کاریگەری لە ئاڕاستەکردنی هێرشە ئاسمانییەکان و بەڕێوەبردنی ئۆپەراسیۆنە مەیدانییەکان لە دژی تیرۆریستان هەبوو. خودی مەسرور بارزانی لەگەڵ سەرۆک بارزانی بە شێوەیەکی مەیدانی لە بەرەکانی جەنگ ئامادە بوو و بەشداریی لە سەرپەرشتی کردنی زۆربەی ئۆپەراسیۆنەکانی دژی داعش کردووە.

دامەزرێنەر و سه‌رۆكی فه‌خریی بۆردی زانكۆی ئه‌مریكی كوردستانه‌ له‌ دهۆك، كه‌ له‌ دێسه‌مبه‌ری ٢٠١٣ دا به‌ردی بناغه‌ی پرۆژه‌كه‌ی دانا.

خێزانداره‌و خاوه‌نی سێ كوڕ و كچێكه‌ بەناوەکانی( یاسمین، ئارین، بەرزین، ئاران)
شاره‌زایی ته‌واوی له‌ نووسین و خوێندنه‌وه‌ و قسه‌كردن به‌ زمانه‌كانی (كوردی، فارسی و ئینگلیزی) هه‌یه‌ و له‌ زمانی عه‌ره‌بیش تێده‌گات.

لە بواری هونەری و وەرزشی شارەزایی لە شێوەکاری و ئەسپ سواری و مەلەوانی هەیە.

ئەمڕۆ چوارشەممە 10/8 ، مەسرور بارزانی سەرۆکی حکومەتی هەرێمی کوردستان، پێشوازی لە کلێمێنس زێمتنەر باڵیۆزی نوێی یەکێتیی ئەوروپا لە عێراق کرد .
لە دیدارەکەدا سەرۆکی حکومەت وێڕای پیرۆزبایی دەستبەکاربوون لە باڵیۆز ، جەختی لە گرنگیی برەودان بە پەیوەندییەکانی هەرێمی کوردستان و وڵاتانی یەکێتیی ئەوروپا کردەوە.

چارەسەرکردنی کێشەکانی نێوان هەرێمی کوردستان و حکومەتی فیدراڵ و دوایین ئامادەکارییەکانی هەڵبژاردنی ئەنجومەنی نوێنەران، بەشێکی دیکەی گفتوگۆکانی دیدارەکە بوو

کابینەى نۆیەمى حکومەتى هەرێمى کوردستان هەر لە سەرتاوە کارى لە سەر یاساى چاکسازى کرد و لەمەشدا چاکسازى لە پرسى مووچە و دەرماڵە و بەخشین و ئیمتیازاتەکان و خانەنشینی، گەورەترین هەنگاوى بۆ نرا و لەم ڕاپۆرتەى خوارەوە کە لە لایەن "لیژنەی باڵای جێبەجێکردنی یاسای چاکسازی"ـەوە نووسراوە، ئەو چاکسازاییانە دەخوێنینەوە:

 

یەكەم: ڕێكخستنەوەی ماف و ئیمتیازاتەكانی میراتگرانی كەسوكاری شەهیدان و ئەنفالكراوان و زیندانیكراو و گیراوانی سیاسی

 

وەزارەتی کاروباری شەهیدان و ئەنفالکراوان

یەکەم، ئەم رێنماییانەی خوارەوە بۆ یەکخستنى ماف و ئیمتیازاتى کەسوکارى شەهیدان و ئەنفالکراوان و زیندانیکراوان و گیراوانی سیاسى دەرچوێندراون:

1- پەیڕەوى دیاریکردنى ئیمتیازاتى زیندانیکراو و گیراوى سیاسى کوردستان ژمارە (٨)ى ساڵى ٢٠٢٠.

2- پەیڕەوى دیاریکردنى ماف و ئیمتیازاتى کەسوکارى شەهیدان و ئەنفالکراوان ژمارە (٩)ى ساڵى ٢٠٢٠.

3- ڕێنمایى ژمارە (١)ى ساڵى ٢٠٢١، تایبەتە بە ئاسانکارى جێبەجێکردنى یاساى ئیمتیازاتى زیندانیکراو و گیراوى سیاسى کوردستان ژمارە (١١)ى ساڵى ٢٠١١ هەموارکراو.

4- ڕێنمایى ژمارە (٢)ى ساڵى ٢٠٢١، تایبەتە بە ئاسانکارى جێبەجێکردنى یاساى ماف و ئیمتیازاتى کەسوکارى شەهیدان و ئەنفالکراوەکان لە هەرێمى کوردستان- عێراق ژمارە (٩)ى ساڵى ٢٠٠٧ى هەموار کراو.

5- ڕێنمایى دیاریکردنى مافى بەرکەوتووى چەکى کیمیاوى ژمارە (٣)ى ساڵى ٢٠٢١.

6- ڕێنمایى ژمارە (٤)ى ساڵى ٢٠٢١، تایبەتە بە جێبەجێکردنى یاساى ماف و ئیمتیازاتى تاقانەکانى جینۆساید لە هەرێمى کوردستان- عێراق ژمارە (٩)ى ساڵى ٢٠١٥.

7- ڕێنمایى ژمارە (٥)ى ساڵى ٢٠٢١، تایبەتە بە گواستنەوەى دۆسییەى شەهیدانى هێزەکانى (پێشمەرگە، هێزەکانى ئاسایشى ناوخۆ، ئاسایش، دژەتیرۆر) بۆ وەزارەتى کاروبارى شەهیدان و ئەنفالکراوان.

8- ئامادەکردنى ڕەشنووسى ڕێنمایى پلەبەندى مینحەى کەسوکارى شەهیدانى سەنگەر و ناردنى بۆ سەرۆکایەتى ئەنجومەنى وەزیران.

 

جێبەجێکردنی ئەم بابەتانەی خوارەوە لە یاسای چاکسازی لە مووچە و دەرماڵە و بەخشین و ئیمتیازاتەکان و خانەنشینی:

هەڵوەشاندنەوەى مینحەى (١٣,٢٨٢) بەخێوکەر، بەفەرمانى وەزارى ژمارە (٤٨) لە ٦/١/٢٠٢١، کە مانگانە بڕى (٩٩٦,١٥٠,٠٠٠) نۆسەد و نەوەد و شەش ملیۆن و سەد و پەنجا هەزار دینار گەڕاوەتەوە.
گواستنەوەی دۆسییەی (١٦٣) کەمئەندامى سەنگەر کە کۆچی دواییان کردووە، لە وەزارەتی کاروباری پێشمەرگە بۆ وەزارەتی کاروباری شەهیدان و ئەنفالکراوان بۆ دابینکردنی خزمەتگوزاری بۆ وارسەکانیان.
وەزارەتی کاروباری پێشمەرگە بە فەرمانەکانی ژمارە (١٥٠٤٣) لە ڕێکەوتی ٢٠/١٠/٢٠٢١ دۆسییەى (١٠١٨) شەهیدی شەڕی داعش لە وەزارەتی کاروباری پێشمەرگەوە گواستەوە بۆ وەزارەتی کاروباری شەهیدان و ئەنفالکراوان.
دابینکردنى خزمەتگوزارىی خوێندن بۆ کوڕ و کچى شەهیدانى (پێشمەرگە، ئاسایشى ناوخۆ، ئاسایش، دژە تیرۆر) کە دۆسییەکانیان بۆ سەر وەزارەتی کاروباری شەهیدان و ئەنفالکراوان گواستراوەتەوە.
 

دووەم: پاککردنەوە و هەڵوەشاندنەوەى ماف و ئیمتیازاتى میراتگرى ئەو کەسانەى کە بەدەر لە یاساى ماف و ئیمتیازاتى کەسوکارى شەهیدان و ئەنفالکراوان سوودمەند بوون:

١- پێکهێنانى لیژنەى وەزارەت بۆ جێبەجێکردنى یاساى چاکسازى بە سەرۆکایەتى وەزیر و ئەندامێتى ئەندامانى ئەنجومەنى وەزارەتی كاروباری شەهیدان و ئەنفالكراوان.

٢- پێکهێنانى سێ لیژنەى لاوەکى لەسەر ئاستى بەڕێوەبەرایەتییە گشتییەکانى (هەولێر، سلێمانى، دهۆک) بۆ ووردبینى و پێداچوونەوە بە دۆسییەى شەهیدان و ئەنفالکراوان.

٣- پێکهێنانى لیژنەى تاقانەکانى جینۆساید بۆ وردبینى و پێداچوونەوە بە دۆسییەکانیان.

٤- پێکهێنانى لیژنەى ناڕازیبوون (سکاڵا) بۆ بڕیاردان لە سکاڵاکان.

٥- پێکهێنانى لیژنەى بەرکەوتووانى چەکى کیمیاوى بۆ وردبینى و پێداچوونەوە بە دۆسییەکانیان و ناردنی بۆ لیژنەکانى تەندروستى.

٦- گەڕانەوەى دۆسییەکانى تۆمارى نوێى شەهیدان لە وەزارەتەوە بۆ بەڕێوەبەرایەتییە گشتییەکان بۆ دووبرە پێداچوونەوەیان.

٧- دروستکردنى فۆڕمى زانیارى بۆ وردبینى و پێداچوونەوە بۆ شەهیدانى سەنگەر و جینۆساید و هاووڵاتى و زیندانیکراو و گیراوى سیاسى و تاقانەکانى جینۆساید و چاپکردن و ناردنى بۆ لیژنەکان.

٨- ناردنی دەرخستەی خەرجی لیژنەکانی دووبارە پشکنینی بەرکەوتوانی چەکی کیمیاوی بۆ وەزارەتی دارایی و ئابووری بۆ وەرگرتنی ڕەزامەندیی خەرج کردنی.

٩- دۆسییەى (٧٠٣) بەرکەوتووى چەکى کیمیاوى بۆ وەزارەتی تەندروستی نێردراوە، بۆ ئەوەى لیژنە تایبەتمەندەکان پشکنینان بۆ بکەن و (١٥٢) دۆسییەی دیکەش ئامادەیە.


 فەرمانگەی تەکنەلۆجیای زانیاری سەرکەوتووانە کۆتایی بە پرۆگرامی هاوینەی فێرخوازان بۆ ساڵی ٢٠٢٥ هێنا. پرۆگرامەکە هەوڵێکە بۆ بەهێزکردنی توانای گەنجان لە ڕێگەی هاوکاریکردنیان لە ڕووی پیشەیی و ئاشناکردنیان بە بازاڕی کار.

یەکێک لە پایە گرنگەکانی ستراتیژی وەرچەرخانی دیجیتاڵی بریتییە لە برەودان بە سەرمایە مرۆییەکان و ئەم پرۆگرامەش بەشێکە لە هەوڵە بەردەوامەکانی فەرمانگەی تەکنەلۆجیای زانیاری بۆ پێگەیاندنی نەوەی داهاتوو بۆ ئەوەی ببن بە کەسانی پیشەیی لە بازاڕی کاری دیجیتاڵی لە کوردستان. هەروەها پرۆگرامەکە دەبێتە پردێکی پەیوەندی لەنێوان فەرمانگە و ناوەندە ئەکادیمییەکان لە کوردستان.

لە پرۆگرامی ئەمساڵدا، بۆ ماوەی هەشت هەفتە لە مانگی تەممووز و ئاب، ١٨ فێرخواز لە زانکۆ جیاوازەکانی سەرجەم شارەکانی کوردستانەوە بەشدارییان لە پرۆگرامەکەدا کرد، كه‌ بریتی بوو لە پێشکەشکردنی ڕاهێنان و مەشقپێدانی فێرخوازان لەسەر بوارە تیۆری و کردارییەکانی پەیوەست بە وەرچەرخانی دیجیتاڵی.

لە ماوەی پرۆگرامەکەدا، فێرخوازان لە نزیکەوە ئاشنای کاری ڕۆژانەی سەرجەم تیمەکانی ناو فەرمانگە بوون و لەو ڕاستییە تێگەیشتن کە دامەزراوەیەکی پێشکەوتووی هاوشێوەی فەرمانگە چۆن بەرپرسیارییەتيی بەدیجیتاڵیکردنی خزمەتگوزارییە حکومییەکان لەئەستۆ دەگرێت. هاوتا بە مەشقپێدان لەسەر بوارە تەکنیکییەکان، فێرخوازان ئاشنا کران بە توانستە نەرمەکانی وەک باوەڕبەخۆبوون و گفتوگۆی کاریگەر و کارکردنی بە تیم کە هۆکاری گرنگن لە ئامادەکردنی فێرخوازەکان بۆ بازاڕی کاری دیجیتاڵی.

دواى تەواوکردنی پرۆگرامەکە بە سەرکەوتوویی، بە ئامادەبوونی سەرۆکی فەرمانگە و بەڕێوەبەرانی بەشە جیاوازەکان و فێرکاران و سەرپەرشتیاری ئەکادیمی، ئاهەنگێك بۆ فێرخوازان ڕێک خرا و بڕوانامەیان پێ بەخشرا.

لە مەڕاسیمەکەدا، سەرۆکی فەرمانگە گوتەیەکی پێشکەش کرد کە تێیدا پیرۆزبایی لە فێرخوازەکان کرد و ئاماژەی بە هەوڵە بەردەوامەکانی فەرمانگە دا لە گەشەدان بە سەرمایە مرۆییە پێویستەکان بۆ داهاتووی وەرچەرخانی دیجیتاڵی لە کوردستان.

فەرمانگەی تەکنەلۆجیای زانیاری پرۆگرامی هاوینەی فێرخوازانی زانکۆ وەک سەرمایەگوزارییەک دەبینێت لە دروستکردنی دەستی کار و بنیادنانی بنەمای کاری پێکەوەیی لەنێوان فەرمانگە و دامەزراوە ئەکادیمییەکان لە کوردستان. هەر لەو سۆنگەیەوە، فەرمانگە پابەندە بە بەردەوامیدان و فراوانکردنی پرۆگرامەکە و بەردەستخستنی دەرفەتی زیاتر بۆ فێرخوازان لە ساڵانی داهاتوودا، وەک بەشێک لە برەودان بە بنەمایەکی گرنگی ستراتیژی وەرچەرخانی دیجیتاڵی، کە ئەویش سەرمایەی مرۆییە.

پابەندبوونمان بۆ حکومەتدارییەکی باش

حکومەتی نوێ، کوردستانێکی بەهێز و کراوە بە ڕووی جیهاندا پێکدەهێنێت. لە هەمووشی گرنگتر حکوومەت خۆی بۆ خزمەتکردنی هاووڵاتیانی هەرێمی کوردستان تەرخان دەکات.

روونی (شەفافیەت)ی زیاتر

لەبەر ئەم هۆکاره، ئێمە گۆڕانکاریی لە خزمەتگووزارییە گشتییەکان دەکەین، بەجۆرێک دڵنیا بین کە خزمەتگووزارییەکان بەردەستتر، پرۆفێشناڵتر، روونتر وسەردەمیانەتر دەبن. 

بە پەیڕەوکردنی کۆنتڕۆڵێکی زیاتر بەسەر ئابووری کوردستان و زیاترکردنی شەفافیەت، دڵنیا دەبینەوە لەوەی بودجەی تەرخانکراو لەو شوێنانە خەرج دەکرێن کە پێویستن، ئەوانەشی پارەکە خەرج دەکەن، بەرپرسیار دەبن لە خەرجکردنەکە.

بەرەنگاربوونەوەی گەندەڵی

بە گوێرەی ئەنجامی راپرسییەکان، بەرەنگاربوونەوەی گەندەڵی، بەلای هاووڵاتییانەوە پێویستە کاری لە پیشینەی حکومەت بێت ، لەسەر ئەو بنەمایەش، حکومەت هەموو هەوڵێک دەدات تا بەسەر ئەو گرفتەدا زاڵ بێت و لە ناوی ببات.

مەبەست و هەڵوێستمان روونه، فەرمانبەران پێویستە خزمەت بکەن، نەک پێگەی خۆیان بۆ مەبەستی دیکە بەکاربهێنن، بویە هەموو پۆستە حکوومییەکان لەسەر بنەمای شایستەیی و شارەزایی دابەش دەکرێن.

ئەو فەرمانبەرانەی حکومەت کە دەیسەلمێنن لە راپەڕاندنی کارامەن و، کاری زۆر دەکەن وپابەندن بە کارەکانیانەوە و هەوڵی گۆڕانکاریی باش دەدەن، خەڵات دەکرێن و پلەیان بەرز دەکرێتەوە.

کارکردن بۆ داهاتوو

تەنیا بەوەندە ناوەستین، چاکسازیی لە سێکتەرە گشتییەکان بە میکانیزمی نوێی وردەوە بکەین،بەڵکو خزمەتگوزاریی دیجیتاڵی و کەمکردنەوەی بیرۆکراسی ، کرۆکی کارنامەمان دەبێت.

ئەنجامدانی گۆڕانکاری کاتی زۆری دەوێت، بەیەکەوە کار بۆ دامەزراندنی کوردستانێکی ئارام، پارێزراو و خۆشگوزەران دەکەین ، داواش لەهەمووان دەکەین، گەشبین بن بەڵام لە هەمانکاتدا واقیعبینیش بن.

هێڵە گشتییەکانی بەرنامەی کاری کابینەی نۆیەمی حکومەتی هەرێمی کوردستان
 

ئەم بەرنامەیە لەسەر بنەمای رێککەوتنە سیاسییەکان و پوختەی بەرنامەی گشت لایەنە بەشداربووەکانی ناو کابینەی نۆیەم رێکخراوە و بۆچوون و پلانی تێکرای بەشداربووانی ئەم کابینەیە لە خۆ دەگرێت.

جێبەجێ کردنی ئەم بەرنامەیەش بەرپرسیاریەتیەکی هاوبەشی سەرجەم لایەنە بەشداربووەکانی ناو ئەم کابینەیە دەبێت.

هێلەگشتییەکان لە چەند سەرەبابەتێکدا پۆلێن کراون بەم شێوەی خوارەوە:

لە ئاستی چاکسازیدا:

یەکەم: کاردەکەین بۆ چاکسازی لە کەرتی وەزیفەی گشتی، لە موچەخۆر و خانەنشین و چارەسەرکردن و رێکخستنەوەی دەوام و گرتنەبەری رێکاری یاسایی لە بەرامبەر هەر سەرپێچیەک کە لەم کەرتە کرابێت، ئەمەش لە ڕێگەی چەسپاندنی یاسا و دروستکردنی ئەنجومەنی ڕاژە و ئامادەکردنەوەی پرۆژە یاسای چاکسازی و ناردنەوەی بۆ پەرلەمان بە فۆرمێکی تازە و گونجاو.
دووەم: کار دەکەین بۆ نەهیشتنی ڕووتین و هەروەها خێراکردنی ڕاپەراندنی ئیش و کاری هاوڵاتیان و ڕێزگرتن لێیان لە دامودەزگا فەرمییەکاندا. بە کردەوە هەوڵ دەدەین بۆ بەخزمەتگوزارکردنی دامەزراوە حکومییەکان لە ئاست هاوڵاتیاندا. لە پەیوەندیی بەم بابەتەوە هەرچی زووترە پەرە بە خزمەتگوزارییە ئەلەکترۆنیەکان دەدەین.
سێیەم: نابێ بەرپرسانی باڵای حکومەت پێگەی کارگێریی خۆیان بۆ بازرگانی و دەوڵەمەندبوون بەکاربهێنن. بە پشت بەستن بە یاسا بەرکارەکانی هەرێم، نابێ بەرپرسان کاری بازرگانی و بەڵێندەرایەتی و وەبەرهێنان بکەن و لێپرسینەوە لە هەر سەرپێچییەک لەم بوارەدا دەکەین.
چوارەم: ئەنجامدانی ئیفاد و سەفەر و بەستنی کۆنگرە و کۆنفراس، بە پێی پێویستی دەبێت و رێگە لە بە هەدەردانی سامان و خەراب بەکارهێنان و بەلاڕێدابردنێک لەم بوارانەدا دەگرین.
پێنجەم: بە هەموو توانامانەوە، ڕووبەڕووی هەموو جۆرە گەندڵیەکی دارایی و کارگێڕی دەبینەوە و رێگردەبین لە بەهەدەردانی سامانی گشتی و زێدەرۆیی بۆ سەر موڵک و مومتەلەکاتی هەرێم، ئەمەش لە رێگەی کاراکردن و پشتیوانی کردنی دامەزراوە فەرمی و یاساییەکانی هەرێمی کوردستان بە تایبەتی پەرلەمان و دیوانی چاودێری دارایی و دەستەی نەزاهە و داواکاری گشتی.
شەشەم: کاردەکەین بۆ چەسپاندنی شەفافیەت لە گشت بوارە داراییەکانی هەرێمدا، بە تایبەت لە بواری داهاتە نەوتییەکانی هەرێم و داهاتە ناوخۆییەکان. بۆ ئەم مەبەستەی سەرەوە کاردەکەین بۆ دامەزراندنی سندوقی داهاتە نەوتییەکان بە پێی یاسای پەیوەندیدار.
حەوتەم: بە پێی ستاندەرە جیهانییەکان، چاکسازی لە کەرتی تەندروستی و دەرمان و خۆڕاک دەکەین و رێکاری یاسایی بۆ هەر سەر پێچیەک کە لەم لایەنە ژیاریەدا بکرێت دەگرینە بەر. بۆ ئەم مەبەستانەش دامەزراوەی خۆراک و دەرمانی هەرێم سەر بە ئەنجومەنی وەزیران دادەمەزرێنین.
هەشتەم: چاکسازی لە سیستەمی باج دەکەین و دەبێ دادپەروەری لە وەرگرتنی باج جێگیر ببێت و هەموو رێکارێکی یاسایی و کارگێڕی دەگرینەبەر بۆ رێگەگرتن لە خۆدزینەوە لە باج و میکانیزم و پێوەری تازە دەگرینە بەر بۆ رێکخستنی باج.
نۆیەم: کار دەکەین بۆ رێگەگرتن لە قۆرخکاری (احتکار) بە پێی یاسای بەرکار و رەخساندنی دەرفەتی لەبار بۆ ململانێی بازرگانی ڕەوا و هاندانی کۆمپانیاکانی پشکداری.
دەیەم: پشتیوانی کاری چاودێریی پەرلەمانی دەکەین و بۆ ئەم مەبەستەش پابەند دەبین بە هەموو رێکارەکانی چاودێری لە پەرلەمانی کوردستان بە پێی یاساو پەیڕەوی ناوخۆ و بنەماکانی کاری پەرلەمانی. هەروەها بە پێی بنەماکانی کاری پەرلەمان، ڕێز لە ئۆپۆزسیۆنی پەرلەمانی دەگرین.
یازدەیەم: سندوقی خانەنشینی بە پێی یاسای پەیوەندیدار لە هەرێم کارا دەکەین، بۆ ئەوەی ئەم سندوقە گەرانتی مافەکانی خانەنشینانی هەرێمی کوردستان بکات.
دوازدەیەم: بە هەماهەنگی لەگەل سەرۆکایەتی هەرێم، لە پێناو بەهێزکردنی سیستەمی بەرگری و ڕووبەرووبوونەوەی مەترسییەکان و پاراستنی ئاشتی و ئاسایشی هەرێم، پێداچوونەوە بە میکانیزمی ڕێکخستن و یەکخستنی هێزی پێشمەرگەی کوردستان و هێزەکانی ئاسایشی ناوخۆ دەکەین و هەوڵ دەدەین بە هاوکاری بسپۆرانی ناوخۆ و دەرەکی ئەم هێزانە لە ستانداردە سەربازییەکان نزیک بکەینەوە.
سیانزەیەم: کار دەکەین بۆ سەروەرکردنی یاسا و رێز گرتن لە سەربەخۆیی دەسەڵاتی دادوەری و نابێ لە کوردستاندا کەس لە سەرووی یاسا بێت. هیچ کەسێک رێگەی پێنادرێت بە هۆی پێگەی سیاسی و کۆمەڵایەتی و حزبی لە دەست یاسا رابکات و خۆی لە دەرەوەی یاسا ببینێتەوە, هەروەها کاری جدی دەکەین بۆ کۆنترۆڵکردنی دیاردەی بڵاوبوونەوەی چەک لە ناو کۆمەڵگەکەماندا.
لە ئاستی خزمەتگوزارییەکاندا:

خه‌لاتێ نۆبێلێ ئاشتیێ یێ سالا ٢٠٢٥ دایه‌ ماریا کۆرینا ماچادۆ، سه‌رۆکا ئۆپۆزسیۆنا وه‌نزوێلا، یا ب "خانما ئاسنێ وه‌نزوێلا" هاتیه‌ نیاسین.
ماچادۆ ئێکه‌ ژ چالاکڤانێن سیاسی یێن بناڤوده‌نگێن وه‌نزوێلا، ل ٧ تشرینا ئێكێ یا ١٩٦٧ ژ دایک بوویه‌. د بڤی ده‌می دا وه‌کو ئێک ژ که‌سایه‌تیێن سه‌ره‌کیێن دژی نیکۆلاس مادۆرۆ سه‌رۆکێ وه‌نزوێلا هاتیه‌ نیاسین و د ڤان دوو ده‌هێن بووریدا رۆله‌کێ سه‌ره‌کی د سیاسه‌تا وه‌نزوێلادا گێرا.
ماچادۆ پارتا چالاکیا نیشتیمانی (پان) دامه‌زراند، یا ب هه‌لویستێن ئابووری یێن لیبراڵ و بازاڕگه‌رییێن خۆ ناسداره‌. ل سالا ٢٠١١ بۆ ئه‌نجومه‌نێ نیشتیمانی یێ وه‌نزوێلا هاته‌ هه‌لبژارتن و ل وێرێ کار بۆ پێشڤه‌برنا دیموکراسیێ و مافێن مرۆڤی کر.
ل سالا ٢٠١٤ هاوپه‌یمانیا ئازادیێ دامه‌زراند، کو فراکسیۆنێن ئۆپۆزسیۆنی کۆمکرن دا کو ئالنگاری حکومه‌تا مادۆرۆ بکه‌ن.
ل سالا ٢٠٢٤ ماچادۆ سه‌رکه‌فتن بده‌ستخست د هه‌لبژارتنێن به‌رایی یێن ئۆپۆزسیۆنی دا، ئه‌ڤێ چه‌ندێ ئه‌و کره‌ کاندیدا جێگر بۆ سه‌رۆکاتیا وه‌لاتی، به‌لێ دادگه‌ها بلندا وه‌لاتی ب هۆی تۆمه‌تێن ئاشکرا نه‌کردنا سه‌روه‌ت و سامانان کاندیدبوونا وێ قه‌ده‌غه‌ کر.
د هه‌یڤا ئێکێ یا سالا ٢٠٢٥ به‌شداری د خۆپیشاندانێن دژی سه‌رۆکێ نوکه‌ ل کاراکاس کر و ل وێرێ ده‌سته‌ سه‌ر کر و پشتی هنگی ئازاد کر. ئه‌ڤ روودانه‌ سه‌رنجا نێڤده‌وله‌تی بۆ لای خۆ راکێشا.
ناڤبری ل سالا ٢٠٢٤ خه‌لاتێ ساخارۆڤی بۆ ئازادیا بیرکرنێ ژ لایێ په‌رله‌مانێ ئه‌وروپاوه‌ وه‌رگرت، ئه‌ڤه‌ ژی وه‌کو رێزلێنانه‌ک بۆ هه‌ولێن وێ بۆ به‌ره‌ڤانی کرن ژ دیموکراسیێ و مافێن مرۆڤی ل وه‌نزوێلا.

عسمەت محەمەد بەدەل
هەر هونەرەک خودان ئالاڤێن خوە یێن تایبەتێن دەربڕینێ یە، هەکەر هونەرمەند شارەزای وی ئالاڤی نەبت، نەشێت ب درستی و جوان دەربڕینێ ژ وی هونەری بکت و د وی بیاڤی دا نابتە هونەرمەند. چاوا نیگارکێش نا بتە نیگارکێشەکێ سەرکەفتی و بالکێش هەکەر شارەزایی ل سەر جوونێن قەلەم و کاغەز و رەنگان و تێکەلکرنا وان نەبت و مۆزیکڤان نابتە مۆزیکڤان هەکەر نۆتا مۆزیکی و مەقامان و ئامیرێن مۆزیکێ نزانت، وەسا نڤیسکار ژی نابتە نڤیسکارەکێ سەرکەفتی و دەەستهەل هەکەر شارەزایی ل سەر رێزمان و رێنڤیس و رەوانبێژی و خالبەندییێ نەبت، چونکی ئەون ئالاڤێ دەربرینێ یێ تێکستی و تێکست کاملان و جوان نابت هەکەر ئالاڤێ دەربرینێ پڕی خەلەتی بت.
ڤان سالێن بۆری، ڕۆژ بۆ ڕۆژێ نڤیسکارێن گەنج دهێنە مەیدانێ، چ د وارێ شعرێ یان چیرۆکێ یان رۆمانێ دا، هندەک ژ وان خودان بەهرە و هزرێن جوانن، خودان تێکستێن جوان و بەرهەمێن ئەدەبی یێن باشن، لێ تشتێ سەیر و جهێ حێبەتی و مخابنییێ و سەرباری کو وان خواندنا خوە ب هەموو قووناغان ڤە ب زمانێ کوردی دەرباز کرییە و دبت تایبەتمەندێ ژی ب زمان و ئەدەبێ کوردی هەبت و دبت باوەرنامەیێن بلند ژی هەبن، لێ دیسا دێ بینی رستەیێن وان، پەیڤسازییا وان، رێنڤیسا وان ژ خەلەتییان پرن و جوداهییێ نا ئێخنە دەنگێن تیپان. هێژ نزانن ل کیژان جهی “ۆ”ێ ب کار بینن یان “وو” ێ یان”و”ێ. هێژ جوداهییێ نا ئێخنە د ناڤبەرا “و” ا کۆنسنانت و یا ڤاولدا و دێ بینی واوا کۆنسنانت (W)ب ئاوایێ “ۆ” ێ نڤیسییە. ئەز نزانم ئەڤە ل خواندنگەهان فێری چ بووینە، چەوا ب ڤی ئاستێ نزمێ نڤیسینێ خواندنا خوە برینە سەری و سەرکەفتینە، ئەرێ ئەز دزانم کتێبێن خواندنگەهان پڕن ژ خەلەتییێن وەسا سەیر کو شاخان ل سەرێ مرۆڤی دئینن، لێ دیسا دەمێ کەسەکی بڕیارا خوەدا کو ببتە نڤیسکار، ما نابت ب کێماسی خوە فێری زمانێ نڤیسینێ بکت، خوە هندەکێ زەحمەت بدت، هزرا خوە هندەکێ بواستینت، ئەرێ ئەڤ پەیڤە چاوا دهێتە نڤیسین، ئەڤ رستەیە چاوا درستترە بهێتە دارشتن و نە هەما تێوەراندنە.
ئەرێ کی ژ ڤێ بێسەروبەرییا نڤیسینێ بەرپرسە؟ پەروەردە، یان مامۆستایێن زمانێ کوردی، یان دەزگەهێن راگەهاندنێ و وەشانخانە، یان ئه و نڤیسکار ب خوەنە بۆ خوە ناکنە خەم ب ئاوایەک درست و جوان بنڤیسن، لەزێ دکن بەس بنڤیسن و بەلاڤ بکن و ناڤێ خوە دەربێخن، ئێک پەیڤێ د ئێک رستەیێ دا ب ئاوایێن ژ یەک جودا دنڤیسن. ئێک پەیڤە دڤیابت ب ئێک ئاوا بهێتە نڤیسین. راستە جاران بۆچوونێن جودا هەنە، دەڤۆکێن جودا هەنە، ئه و هەمی نە گەلەک ئارێشەیە، لێ دەمێ دەنگێ درستێ تیپێ نزانی ئه و کارەساتە.”ژ” ب “ش” بنڤیسی و “ڤ”ێ ب “ف” بنڤیسی و جاران تیپان ژ ناڤ ببی و بنیاتێ رستەیێ سەر و بن بکی. ئەڤە نا بتە بۆچوون، ئەڤە دبتە نەزانین و نە شارەزایی و نەخوێندەواری.
خوەزی خۆلێن فێرکرنا نڤیسینێ، رێزمانێ، رێنڤیسێ، خالبەندییێ بۆ ڤان نڤیسکار و رۆژنامەڤانێن گەنج بهێنە ڤەکرن و فێری نڤیسینا درست ببن، فێری کرمانجییەکا پاقژ ببن، نڤیسینا درست دێ درستتر پەیاما وان گەهینت خواندەواران. نڤیسینا درست دێ پتر تامێ دتە تێکستێ وان، دێ تێکستێ وان جوانتر و بالکێشتر لێ کت.

ژیاننامە

عەلی عەبدوڵڵا سۆفی محەمەد یێ بەرنیاس ب ع.ع. شەونم ئێک ژ مامۆستایێن شارەزا و ئەدیب شاعیرەکێ کورد، ئێک ژمامۆستایێن خودان شیان د بواری پەروەردە و فێرکرنێ، ئەڤ شاعیرە ل ساڵا 1925 ل حەلەبچێ ژ دایک بوویە، شەونم ب تەنێ شاعیر نەبوویە بەلکو کەسەکە دەنگخوش و ئاوازدانەر و شێوەکار و خوشنڤیس و دیروک نڤیس و شەهرزا بووەیە د زمانێ کوردی و عەرەبی و فارسی. ئێکەم کەس کو ل حەلەبچەیێ گرووپا موزیک و سروودان دانا مامۆستا (ع.ع شەونم) بوو، ناڤ نیشانێ هۆزانان (هاتم..هاتم..، پەڵپ و بیانووم پێ مەگرە، ئادەی مینەی لوولەک ژەن، لەگەڵ زۆر گۆرانی و سروودی تر... جەژنە جەژنی کوردستانە جەژنی نەورۆزە بە تیشکی ئاگر ئەنووسم جەژنە پیرۆزە.. ئێک ژهۆزانێن هەرە جوان و نیشتمانییە کوو بوویە هوزانا تایبەتا نەوروزێ ل دەف جەماوەرێ کوردستانێ، شەونم ل ئەدەبا زارۆکاندە ڕولەکە مەزن ب نڤیسین و نامیلکێن خووە هەبوویە، شەونم ئێک ژ دامەزرێنەرێن لقا بەغدایا یەکێتیا نڤیسەرێن کوردە ، ژبو ماوێ چەند ساڵان بەرپرسێ چالاکیێن قوتابخانەیێن سلێمانیێ بوویە، ئێەکەم خەڵاتا هوزانا بنگەهێ ئەدەب و ڕۆشنبیرییا سلێمانی وەرگرتییە. برایێ وی یاساناس و هوزانڤان و دیریک نڤیس و خوشنڤیس و هونەرمەند (ساڵح شارەزووری) یە کو کارەساتا جەرگبڕا ساڵا (1988)ئا حەلەبچێ دگەل مالباتا خوە بوونە قوربانی. شەونم چەندین بەرهەمێن جوان و ب پیت ژبو ئەدەب و زمانێ کوردی ئامادە هەنە ژبو چاپکرنێ کو ئەڤە ئەرکێ وەزارەتا ڕەوشنبیرییا هەرێما کوردستانێ یە بڤی کارەی هەستیت.
ئێک ژ هوزانێن وی ب تەکستا:

مەلا مستەفا بارزانی کورێ شێخ محەمەد کورێ شێخ عەبدولسەلام بارزانی رۆژا 14ێ ئادارا 1903یێ ل دەڤەرا بارزان ژ دایک بوو و ئیرۆ 122 ساڵ ل سەر ژدایکبوونا وی دەرباس دبن کو تەڤاھیا ژیانا خوە ژ بۆ شۆرەش و خەباتا ژ بۆ بدەستخستنا مافێن گەلێ کورد تەرخان کربوو.
جەنەرال مەلا مستەفا بارزانی، رێبەرێ مەزنترین شۆرەش د دیرۆکا رزگارخوازیا گەلێ کوردستانێ دایە، د درێژاھیا تەمەنێ خوە دا وی دەست ژ داخوازکرنا مافێن خەلکێ بەرنەدایە، ھەول ژ بۆ بدەستانینا داخوازێن نەتەوەیی دایە و رێبازەکا تژی داخوازیێن نەتەوەیی و نشتیمانی ل پەی خوە ھشتیە و بوویە سەرکردە و نموونەیەکا بلندا راستگۆیی و داخواز و مافێن نەتەوەیی.
مەلا مستەفا بارزانی، د قۆناغەکا دیرۆکی و چارەنڤیسدار دا، تێکۆشینا ل دژی داگیرکەرێن ھێزدار و ب پشتەڤان ھلبژارت کو گەلێ کورد د سەردەمەک تژی ئێش و ئازار دا دژیا کو ژ بلی خوەدێ و رەوایەتیا دۆزا خوە و ئامادەھیا زارۆکێن گەلێ کورد ژ بۆ ئازادیێ، چ پشتەڤانی و پەنایەک دن نەبوو. لێ بەلێ ب ڤینەکا بھێز، ب خوەباوەری، رەوابوونا دۆزا خوە و ب وێرەکی شەر ژ بۆ ملەتێ خوە کر و میراسەکا مەزنا تێکۆشینێ ل دژی زلم و زۆرداریێ ژ بۆ گەلێ کورد ھشت.
بەشەک ژ وێستگەھێن ژیانا مەلا مستەفا بارزانی:
*مەلا مستەفا بارزانی کورێ شێخ محەمەد بارزانییە و ل گوندێ بارزان د 14ێ ئادارا سالا 1903 ژدایک بوو.
*د تەمەنێ 3 سالیێ دا ژ ئالیێ عۆسمانیان ڤە پشتی شکەستنا شۆرەشا بارزان شێخ عەبدولسەلام برایێ مەزنێ مەلا مستەفا بارزانی ھات گرتن و مستەفا بارزانی و دایکا خوە ل مووسلێ ھاتن زیندانیکرن.
*ھەیاما 6 سالان ژ ئالیێ چەند مامۆستایان ڤە ل گوندێ بارزان مژوولی خوەندنێ بوو و پشترا فقھا ئیسلامێ خواند و چار سالان زانستێن ئۆلی خواندن و پشترا ژی ل سلێمانیێ ھەولا تەمامکرنا خوەندنێ دا.
* مەلا مستەفا بارزانی د سالا 1919 دا بەشداری د تەڤگەرا شێخ مەحموود حەفید ل سلێمانیێ کر کو و سەرپەرشتیا تیمەکا چەکدارییا 300 چەکداران کر.
*د سالا 1920 دا برارێ وی یێ مەزن شێخ ئەحمەد بارزانی، مەلا مستەفا بارزانی وەک نوونەر دشینە باکورێ کوردستانێ ژ بۆ سەردانا شێخ سەعیدێ پیران بکە و ھەڤاھەنگیێ لگەل شۆرەشێ دروست بکە.
*د ناڤبەرا سالێن 1931 – 1932 سەرپەرشتیا ھێزەکا بارزانیان دکە ژ بۆ بەرەڤانیکرنا ل میحوەرێ مێرگەسۆر – شێروان ل ھەمبەر ھێزێن ئینگلیزی و د وی شەری دا ژ بەر زیرەکی و کارزانیا خوە ب ناڤوودەنگ دبە و دکارە وی میحوەری بپارێزە.
* د سالا 1934 دا لگەل شێخ ئەحمەد بارزانی و ھندەک ژ پیایێن وی دچن ترکیێ ژ بۆ داخوازا مافێ پەنابەرتیێ بکن و پشترا ڤەدگەرن ئیراقێ و ژ ئالیێ ئینگلیزان و دەستھلاتا ئیراقێ یا وێ دەمێ بۆ باشوورێ ئیراقێ تێن دوورخستن و پشتی 10 سالان ڤەدگەرە سلێمانیێ.
* د 12 تیرمەھا 1943 دا ب ھەڤکاریا رێخستنا ھیوا ل سلێمانیێ کاری دەرباسی رۆژھلاتێ کوردستانێ ببە.
* د ھەمان سالێ دا ژ ئیرانێ ڤەدگەرە ناڤچەیا بارزان و ھەژمارەک خۆرتان ل دۆر خوە کۆم دکە و دو مەھان 2 ھەزار چەکدارێن خوەبەخش ئامادە دکە و دکارن دەست دانن بنکەیەکێ پۆلیسان ل ناڤچەیێ.
* د پاییزا 1943 دا حکوومەتا بەغدایێ شاندەکێ دشینە بارزان ژ بۆ کو شەر بهێت راوەستاندن و مستەفا بارزانی مەرجێ ڤەگەرا تەڤاھیا کەسێن سرگوونکری و شێخ ئەحمەد دکە و حکوومەتا نووری سەعید ھەموو مەرجێن مستەفا بارزانی بجھ تینە.
* د سالا 1943 – 1945 دا شۆرەشا بارزان ل دژی حکوومەتا ئیراقێ کو حکوومەتا بریتانیا پشتەڤانیێ لێ دکە سەری ھلددە و جارەکە دن شۆرەش ل ناڤچەیەکا بەرفرەھا کوردستانێ بەلاڤ دبە.
* د 22 چلەیا 1946 دا بەشداری د مەراسیما راگھاندنا کۆمارا کوردستان ل مەھابادێ کر و ژ ئالیێ سەرۆککۆمارێ کوردستانێ قازی محەمەد ڤە بارزانی دبە فەرماندارێ ئارتێشا کۆمارا کوردستان و پلەیا جەنەرال پێ دهێت بەخشاندن.
* 16ێ تەباخا 1946 بارزانی پارتیا دەمۆکراتا کوردستانێ دامەزراند و وەک سەرۆکێ پارتیێ ھات ھلبژارتن و ل تەڤاھیا کۆنگرەیێن پارتیێ دا تەڤی د ھندەکان دا ئامادە نەبوو ژی وەک سەرۆکێ پارتی ھات ھلبژارتن.
* پشتی شکەستنا کۆمارا کوردستانێ، د سالا 1947ێ دا رێویتیا دیرۆکی بەر ب سۆڤیەتێ ڤە ئەنجام دا و بارزانی ئامادە نەبوو خوە رادەستی دەستھلاتا شاھنشاھێ ئیرانێ بکە و ئەو لگەل 500 چەکداران بەر ب سۆڤیەتێ چوون و رووبروویی ئارتێشێن ئیراق، ئیران و ترکیێ بوو.
* رۆژا 17 خزیرانا 1947 بارزانی و ھەڤالێن خوە چەمێ ئاراس دەرباس کرن و گھیشتن سۆڤیەتێ.
* ل یەکیتیا سۆڤیەت کو ستالین سەرۆکێ وێ بوو، سەرەدەریا توند لگەل بارزانی و ھەڤالێن وی ھاتە کرن و پشتی مرنا ستالین د سالا 1953 دا رەوشا ژیانا وان پیچەکێ باش بوو.
* ل رووسیا تەڤی دەرباسکرنا تەمەنێ 45 سالیێ، ل ئاکادەمیا زمانان ل مۆسکۆیێ دەستپێ کر و ئابۆری، جوگرافیا، زانست و زمانێ رووسی خواند.
* پشتی شۆرەشا 14 تیرمەھا 1958، بارزانی و ھەڤالێن خوە ڤەدگەرن ئیراقێ و ژ بەسرا و تا ھەولێرێ جەماوەر پێشوازیێ لێ دکن.
* سەرۆککۆمارێ ئیراقێ عەبدولکەریم قاسم د 7ێ جۆتمەھا 1958 پێشوازی ل بارزانی و ھەڤالێن وی دکە.
* ژ 11ێ ئیلۆنا 1961 و تا 1975 بارزانی رێبەرتیا مەزنترین شۆرەشا چەکداری ل دژی دەستھلاتێن بەغدایێ کر و شۆرەشێ 15 سالان بەردەوام کر و تێ دا چەندین دەستکەفتێن نەتەوی و نشتمانی ژ بۆ گەلێ کوردستانێ بدەست خستن.
* د 11 ئادارا 1970 بارزانی و حکوومەتا ئیراقێ ل سەر پۆرژەیا ئۆتۆنۆمی ژ بۆ کوردستانێ لھەڤ دکن و بۆ جارا یەکەم د دیرۆکا کوردستانێ دا شۆرەشەکا کوردی ب 9 سالێن خەباتێ دکارە وێ دەستکەفتێ ژ بۆ کوردان بدەست بخە.
* د 6 ئادارا 1975 ب سەدەما رێکەفتنا سەدام حوسێن و شاھێ ئیرانێ محەمەد رەزا ل جەزایرێ، شۆرەشا ئیلۆنێ راستی شکاندنێ تێ و ژ بەر وێ بارزانی و ب ھەزاران پێشمەرگەیێن شۆرەشێ رێیا کۆچبەریێ ھلبژارت.
* پشتی شکەستنا 1975 جارەکا دن بارزانی چاڤدێری و سەرپەرشتیا دانینا کەڤرێ بنگەھێ یێ شۆرەشێ کر.
* د 1ێ ئادارا 1979 مەلا مستەفا بارزانی ل ئامەریکا ژ بەر نەخوەشیێ کۆچا داویێ کر و د 5 گولانا 1979 ل سەر وەسیەتا وی ل باژارێ شنۆیێ رۆژھلاتێ کوردستانێ ل سەر سینۆرێ باشوور و رۆژھلاتێ کوردستانێ ب خاکا پیرۆزا کوردستانێ ھات سپارتن.
* پشتی راپەرینا ئادارا 1991، تەرمێ مەلا مستەفا بارزانی و ئیدریس بارزانی ل ئارامگەها خوە ژ رۆژھلاتێ کوردستانێ بۆ ھەرێما کوردستانێ جھێ ژدایکبوونا خوە ھات ڤەگوھاستن و ل ناڤچەیا بارزانی ب خاکێ ھاتن سپارتن.
* د ھەیاما ژیانا خوە دا دو جاران مەلا مستەفا بارزانی راستی ھەولێن تەرۆرکرنێ ھات و ب ئاوایەکی مۆعجیزە رزگار بوو، یەک د 29 ئیلۆنا 1971 و یا دویەم ژی د 16 تیرمەھا 1972 دا بوو، لێ ھەر دو جاران ژ بۆ بەرژەوەندیا گەلێ کوردستانێ، پاراستنا ئاشتی و ئارامیێ کوردستانێ دروستنەبوونا شەری، رێکەفتنا ئادارا 1970 لگەل بەغدایێ ھلنەوەشاند.[1]


یەکەم: کاردەکەین بۆ باشترکردنی کەرتی تەندروستیی گشتی و گەیاندنی خزمەتێکی باشتری تەندروستی بە هاوڵاتیان و هەوڵی جێگیرکردنی سیستەمی بیمە یا خود دڵنییایی تەندروستی بە پێی پێوەری گونجاو بۆ دۆخی هەرێمی کوردستان دەدەین. هەروەها کار دەکەین بۆ پێشکەشکردنی ڕەشنووسی یاسای مافی نەخۆش و رێکخستنەوەی ماف و ئەرکی پزیشکان بۆ پاراستنیان لە هەر دەستدرێژییەک.
دووەم: کار دەکەین بۆ چارەسەرییەکی بنەڕەتی بۆ کێشەی کارەبا، لە زیادکردنی ئاستی بەرهەمهینان و کەمکردنی بەهەدەردان و دابەشکردنێکی پێشکەتوو و گونجاوی کارەبا. هەروەها کار دەکەین بۆ رێکخستنەوەیەکی گونجاوی نرخی کارەبا و دامەزراندنی میکانیزمێکی کاریگەر و سەردەمیانە بۆ کۆکردنەوەی پارەی کارەبا لە بەکاربەران.
سێیەم: کار دەکەین بۆ چاککردن و بەرزکردنی ئاستی خزمەتگووزارییەکانی پەروەردە و فێرکردن لە کەرتی گشتی و دانانی رێکاری ڕاکێشانی بەشداریی سەرمایەدارانی هەرێم و دەرەکی بۆ بەشداری لە ئاواکردنی قوتابخانەی نوێ لەو شوێنانەی پێویستە. هەروەها کار دەکەین بە پێداچوونەوە بە مەنهەجی پەروەردەیی و گونجاندنی ناوەرۆکیان بە پێی ستانداردە باوەکان.
چوارەم: کار دەکەین بۆ سوود وەرگرتن لە سەرچاوە ئاوییەکانی سەر زەویی هەرێم بۆ بواری خواردنەوەی هاوڵاتیان و بە جۆرێک ئاوی پاک بگەیەنرێتە هەموو هاوڵاتیان و تا بکرێت ئاوی ژێرزەوی بەهەدەر نەدرێت.
پێنجەم: کار دەکەین بۆ باشترکردنی ڕیگەوبانی هەرێمی کوردستان و سیستەمی هاتووچۆی هەرێم وهەوڵدەدەین وەبەرهێنانی بیانی و کەرتی تایبەت بۆ ئەم بوارە رابکێشین و رێگەوبانی هەرێم کە ساڵانە هۆکاری زیانی گیانی و مالیی هاوڵاتیانمانە لە ستانداردە باوەکان نزیک بکەینەوە.
شەشەم: کار دەکەین بۆ رەخساندنی بواری کار بۆ کەرتی تایبەت و فراوانکردنی وەبەرهێنان لە بوارە جیاجیاکانی وەک پیشەسازی و کشتوکاڵ و گەشتوگوزار، تاکو بەم هۆیەوە دەرفەتی کار زیاد بکرێن و یاساکانی کار بە جۆرێک رێک بخرێن کە دەرفەتی کار بۆ گەنجانی هەرێم زیاتر بکرێت.
حەوتەم: کاردەکەین بۆ زامنکردن و رێکخستنەوەی سەرجەم مافە یاساییەکانی کارمەند و کرێکارانی کەرتی تایبەت، بە جۆرێک مافی خانەنشینی و کاتژمێرەکانی کار و بیمە یا خود دڵنیایی تەندروستی و داهاتوویان پارێزراو بێت.
هەشتەم: خزمەتی خانەوادەی شەهیدان و ئەنفالکراوان و کەمئەندامانی سەنگەر و بریندارەکان و قوربانیانی هەڵمەتەکانی جینۆساید و زیندانییە سیاسیەکان، لە کارە بەراهییەکانی حکومەت دەبێت. هەروەها کار دەکەین بۆ پێداجوونەوە بە لیستەکانیان و پاکردنەوەیان لەو ناوانەی بە شێوازی نایاسایی زیادکراون.
نۆیەم: بە مەبەستی دەستەبەرکردنی ژیانێکی شایستە، گرنگیی تایبەت بە کاروباری خاوەن پێداوسیتیە تایبەتیەکان دەدەین.
دەیەم: ژینگەی کوردستان گەورەترین سەرمایەی هەرێمە و کار دەکەین بۆ پاراستنی ژینگە و پەرەپێدان بە کلتوری ژینگە پارێزی. کار دەکەین بۆ بەکارخستنی سیستەمێکی پیشکەوتووی ریسایکل و چارەسەریی زبڵ و خاشاک وکەمکردنەوەی مەترسییە ژینگەییەکان.
یانزدەیەم: لە سەر شێوازێکی دادپەروانە و هاوسەنگ کار دەکەین بۆ ئاوەدانکردنەوەی شار و قەزا و ناحیەکان و گرنگی تایبەت دەدەین بە هاندانی خەڵکی لادێکان بۆ مانەوەیان لە گوند و دێهاتەکانیان و گەیاندنی خزمەتگوزاری شایستە بۆیان.
دوازدەیەم: گرنگی تایبەت دەدەین بە فەراهەمکردنی پانتایی کاری رێکخراوەکانی کۆمەڵگەی مەدەنی لە چوارچێوەی یاسادا و پاڵپشتی بوارە وەرزشی و هونەری و فەرهەنگی و کلتورییەکان دەکەین لە هەرێمی کوردستان.
سێزدەیەم: کاردەکەین لە پێناو گرنگیدان بە خوێندنی باڵا و توێژینەوەی زانستی، ئەمەش لە رێگەی پێشخستن و بەرزکرنەوەی ئاستی زانکۆ و پەیمانگاکانی هەرێم لە ڕووی جۆری، هەروەها فەراهەمکردنی دەرفەتی لەبار بۆ خوێندن و توێژینەوەی زانستی. هەروەها کار دەکەین بۆ رێکخستنەوەی کاری زانکۆ و پەیمانگا ئەهلییەکان و پێداچوونەوە بە کوالێتی زانستی و نرخەکانیان.
چواردەیەم: بە ئەلەکترۆنی کردنی کاروباری حکومەت(حکومەتی ئەلکترۆنی)، چ لە ئاست کاروباری ناوخۆی حکومەت و چ لە ئاست پێشکەشکردنی خزمەتگوزارییە ئەلەکترۆنییەکان بۆ هاوڵاتیان، لە ئەرکە لە پێشینەییەکانمان دەبێت و بەم هۆیەوە ڕێگە لە ڕووتین و بەهەدەردانی سامانی گشتی و کاتی هاوڵاتیان و دامەزراوەکان دەگیرێت و کوالێتیی خزمەتگوزارییەکان بەرز دەکرێتەوە.
پانزدەیەم: گەنجانمان سەرمایەیەکی نیشتیمانیی گەورە و کاریگەری مرۆیین و ئایندەسازی وڵاتەکەمانن. بۆیە لە میانەی کار و بەرنامەی گشت وەزارەتەکان، کار دەکەین بۆ بەکارخستن و ئاراستەکردنی تواناکانیان بەرەو بنیاتنانی کۆمەڵگەیەکی تەندروست و پێشکەتوو، کە ئایندەیەکی گەشتر بۆ وڵات فەراهەم بکات.
شانزدەیەم: شوێنەوارە مێژووییەکانمان بەشێکن لە سەرمایەی مێژوویی و کلتوری وڵاتەکەمان و پاراستنیان ئەرکێکی لە پێشینەمان دەبێت و کاردەکەین بۆ بەهێزترکردنی ئالییەتی دۆزینەوە و سەرپەرشتی و پاراستنیان و هەروەها هەوڵی بەکارخستنی کاراتری ئەم شوێنەوارانە دەدەین بۆ بواری گەشتیاری ، بە پێی ستانداردە باوەکان.
لە سەر ئاستی پەیوەندیی نێوان حکومەتی هەرێمی کوردستان و حکومەتی عێراقی فیدراڵ:

یەکەم: حکومەتی هەرێمی کوردستان لایەنی فەرمیی دانوستان دەبێت لە گەل حکومەتی فیدراڵی بۆ چارەسەرکردنی کێشەکان، بۆ ئەم مەبەستە حکومەتی هەرێم وپەرلەمانی کوردستان، دەستەی دانوستان دروست دەکەن، بۆ دانوستان لەگەل بەغدا و بەدەستهێنانی مافە دەستورییەکانی گەلەکەمان.
دووەم: دەستور بنچینەی هەر دانوستانێکی هەولێر لە گەل بەغدا دەبێت و دۆسیەکانی پەیوەست بە مادەی ١٤٠ و پێشمەرگە و بودجە و سامانە سروشتیەکان و قەرەبۆی ئەنفال و شەهیدان و زیندانیانی سیاسی و زیانلێکەوتوانی دەستی رژێمی بەعس و هەموو مافە دەستورییەکانی هاوڵاتیانی هەرێم لە نزیکترین کاتدا، بابەتی گفتوگۆمان لەگەل حکومەتی عێراقی فیدراڵ دەبێت.
سێیەم: هەوڵەکانمان بۆ ئاسایی کردنەوەی ڕەوشی ناوچە کوردستانییەکانی دەرەوەی ئیدارەی هەرێم بە گشتی و کەرکوک بە تایبەتی، دەست پێ کردووە و جەخت لە پێویستیی خێراکردنی ئەم پرۆسەیە دەکەینەوە. بۆ ئەم مەبەستەش دەبێ هەرچی زووترە دۆخی سەربازیی سەپێندراو لەم ناوچانە کۆتایی پێ بهێندرێت و بگەڕێینەوە بۆ دۆخی پێش ١٠/٦/٢٠١٤ و ئەو ناوچانە لە لایەن پێکهاتە ڕەسەنەکانی ئەو دەڤەرانە بەڕێوەببردرێت و بە کردەوە دەست بە جێبەجێ کردنی قۆناغەکانی ماددەی ١٤٠ی دەستوور بکرێت.
چوارەم: هەڕەشەی تیرۆر، هێشتا هەڕەشەیەکی گەورەی سەر هەموو عێراقە. حکومەتی هەرێمی کوردستان پابەندە بە بەردەوامیی ڕووبەڕوو بوونەوەی تیرۆریستان و ئامادەیی هاوکاریی تەواوی لە گەل حکومەتی فیدراڵ و هاوپەیمانیی نێودەوڵەتی دژ بە تیرۆر هەیە. بۆ ئەوەی ئەو هەڕەشەیە بنبڕ بکرێت، حکومەتی هەرێم ئامادەیی هێزی پێشمەرگە بۆ هاوکاریی سوپای عێڕاق لە دوورخستنەوەی هەڕەشەی تیرۆریستان لە ناوچە کوردستانییەکانی دەرەوەی ئیدارەی هەرێم دووپات دەکاتەوە.
پێنجەم: کاردەکەین لە پێناو دەستەبەرکردنی مافە دەستووریەکانی هێزی پێشمەرگەی کورستان وەک بەشێک لە سیستەمی بەرگریی عێراقی فیدراڵ، بە تایبەت لە بابەتەکانی موچە و دابینکردنی پێداویستیی سەربازییان.
شەشەم: هەوڵ دەدەین هەرچی زووترە، دۆسیەی نەوت و گاز لەسەر بنەمای مادەی ١١١ و ١١٢ ی دەستوری عێڕاقی فیدراڵ چارەسەر بکەین و یاسای نەوت و گاز لە لایەن ئەنجوومەنی نوێنەرانی عێراق دەربچێت. هەر وەها هەوڵ دەدەین دەستەی گشتیی چاودێریی داهاتەکانی فیدراڵی وەک لە مادەی ١٠٦ی دەستوردا هاتووە دابمەزرێت.
حەوتەم: جەخت لە ڕەچاوکردنی پشکی هەرێـمی کوردستان لە دامەزراوە فیدراڵییەکانی عێراق بە گشتی و لە وەزارەتەکانی دەرەوە و بەرگری و نەوت بە تایبەتی دەکەینەوە.
هەشتەم: کاردەکەین بۆ چەسپاندنی هەرچی زیاتری بنەماکانی سیستەمی فیدرالی، بە ڕێگەی دروستکردنی ئەنجوومەنی (ئیتیحاد)ی و هەروەها جەخت لە سەر پرینسیپەکانی (تەوازون و تەوافوق و شەراکەت) لەگەل حکومەتی ئیتیحادی دەکەینەوە.
نۆیەم: جەخت لەسەر دەرکردنی یاسای دادگای فیدرالی عێراق دەکەینەوە، بە جۆرێک یاساکە گەرەنتیی سەربەخۆیی دادگای فیدرالی بکات.
ئازادی و دیموکراسی و پێکەوە ژیان:

یەکەم: پێداگری لەو پێکەوە ژیانە ئاشتیانەی نێوان پێکهاتە نەتەوەیی و ئایینیەکانی ناو هەرێمی کوردستان لە کورد و تورکمان و کلدان و ئاشوری و سریانی و ئەرمەنی و عەرەب و موسولمان و ئێزدی و مەسیحی وکاکە یی و مەندایی و زەردەشتی دەکەینەوە و ئەو تایبەتەمندییەی هەرێم دەپارێزین و بەهێزتری دەکەین.
دووەم: پێداگری لە سەر چەسپاندن و بەهێزکردنی بنەما دیموکراسییەکان و ئازادیی و یەکسانی و دەستخستنی زانیاری بە پێی یاسا بۆ هاوڵاتیانی هەرێم دەکەینەوە و بەرگریکاری مافەکانیان دەبین و دژی هەر دەمارگیری و توندڕۆییەکی تایفی و ئایینی و ڕەگەزی و حیزبی دەوەستینەوە.
سێیەم: دژی هەر جیاکارییەکی ڕەگەزی و بە پەراوێزخستنی ڕۆڵی ئافرەت دەوەستینەوە. پێویستە ئافرەتان بە توانا و لێهاتووی خۆیانەوە ڕۆڵ و پێگەی شایستەی خۆیان لە کۆمەڵگادا وەرگرن و بەشدارییەکی کارای ناو کایەی سیاسی و ئابووری و کۆمەڵایەتیی هەرێمدا بکەن.
چوارەم: هاوڵاتیانی کوردستان ئازادن هەر بیروباوەرێکی سیاسی لە چوارچێوەی ژیانی سیاسیی هەرێمدا هەڵبژێرن و نابێ لە کوردستاندا هیچ کەس لەسەر بیر و باوەری سیاسی و سەرپێبوونی حیزبی سزا بدرێت و پێویستە بەشێوەیەکی دادپەروەرانە مافە زەوتکراوەکانی ئەوکەسانە بگەڕێندرێتەوە کە لەمڕووەوە زیانمەندبوونە.
پەیوەندییەکانی هەرێم لە سەر ئاستی هەرێمی و نێودەوڵەتی:

یەکەم: دامودەزگا فەرمییە پەیوەندیدارەکانی هەرێم، پەیوەندییە هەرێمی و نێودەوڵەتییەکان بەڕێوەدەبەن، بۆ ئەم مەبەستە فەرمانگەی پەیوەندییەکانی دەرەوە لە سەر بنەمایەکی یاسایی نوێ رێکدەخرێتەوە.
دووەم: جەخت لەسەر پەیوەندییەکی باش لەگەل وڵاتانی دراوسێ دەکەینەوە، بە جۆرێک بە ڕەچاوکردنی بەرژەوەندیی هاوبەش و ڕێزی دوولایەنە، پەرە بە ئاستی پەیوەندییەکان لە گشت بوارەکاندا بدرێت.
سێیەم: پشتگیریی چارەسەریی ئاشتیانەی گشت کێشەکانی ناوچەکە دەکەین و پێگەی هەرێمی کوردستان بە ئاراستەیەک بەکار دەهێنین، کە بەشێک بین لە ڕەوتی چارەسەری.
چوارەم: حکومەتی هەرێمی کوردستان هەوڵ دەدات نوێنەرایەتیە هەنوکەییەکانی لە دەرەوەی هەرێم بەهێز بکات و نوێنەرایەتی نوێ بە پێی پێویست لە وڵاتان بکاتەوە و زەمینەیەکی لەباریش دەرەخسێنین بۆ ئەوەی وڵاتانی زیاتر کۆنسولگەرییەکانیان لە هەرێم بکەنەوە.
لە ئاستی ئابووری و داراییدا:

یەکەم: کاردەکەین بۆ ئەوەی ئابووریی هەرێم فرە چەشن و فرەرەهەند بێت و تەنیا پشت بە نەوت و غاز نەبەسترێت، بۆ ئەم مەبەستە پەرە بە کەرتەکانی کشتوکاڵ و پیشەسازی و گەشتیاری دەدەین و هەوڵ بۆ ڕاکێشانی وەبەرهێنانی دەرەکی لەم کەرتانەدا دەدەین.
دووەم: کشتوکاڵ بوارێکی سەرەکیی گرنگیدانمان دەبێت و کار دەکەین بۆ پێشخستنی ئەم کەرتە بە ئامراز و مەکائنی پێشکەوتوو و فراوانکردنی جۆریی و چەندیی بەرهەم بە پێی بنەما زانستییەکان. کار دەکەین بۆ بەکارهێنانی سەرچاوە ئاوییەکان و دروستکردنی بەنداوە وەرزی و هەمیشەییەکان گلدانەوەی ئاوی پێویست بۆ بواری کشتوکاڵ و زیادکردنی ڕووبەری سەوزایی لە هەریم. جەخت لەسەر پاراستنی بەرهەمی خۆماڵی و پشتیوانیی جوتیارانی هەرێم دەکەینەوە و کار دەکەین بۆ رەخساندنی بازاری گونجاوی ناوەوە و دەرەوە بۆ بەرهەمەکانیان.
سێیەم: کار دەکەین بۆ رێکخستنەوەی سیستەمی بانکی لە هەرێم و بەکارخستنی ئەو سیستەمە بۆ خزمەتگوزارییە کەسی و گشتیەکان و بەکارهێنانی ژمارە بانکیەکان و کارتە ئەلەکترۆنیەکان بۆ ئالوگۆڕی دراوی و خەرجییەکان و رێژەی مامەڵە بە پارەی کاش کەم بکرێتەوە.
چوارەم: هانی وەبەرهێنان دەدەین لە هەموو بوارەکاندا ، بۆ ئەم مەبەستەش لە سەر ئاستی ناوخۆ و دەرەوەدا دەرفەتی یەکسان و دادپەروەرانە بۆ هەموو لایەک دەرەخسێنین. لە سەر ئەو بنەمایانەش کاردەکەین بۆ داڕشتنەوە و هەموارکردنەوەی یاسای وەبەرهێنان لە هەرێمی کوردستاندا.
لە ئاستی کارگێری:

یەکەم : کار دەکەین بۆ چەسپاندنی لامەرکەزیەتی ئیداریی پارێزگاکان کە گونجاو بێت لە گەل سیستەمی یاسایی و کارگێڕی هەرێمی کوردستان و شۆرکردنەوەی دەسەڵاتەکان و دابەشکردنی ئەرک و بەرپرسیاریەتی بە پێی یاسا، لە ژێر چاودێری سەرۆکایەتی حکومەت.
دووەم: کاری جدی دەکەین بۆ تەرشیقی هەیکەلیەتی دام و دەزگاکانی حکومەت لە خوارەوە بۆ سەرەوە، بە شێوەیەک کە بۆ هەرێمی کوردستان گونجاو بێت، ئەمەش بە پێی پلانێکی تۆکمە و ئامادەکردنی نەخشەرێگایەکی زەمەنی لە ماوەی چوار ساڵی داهاتوودا.


٠٧٥٠ ٧٧٠ ٣٢٣٢
١،٤٥٠،٧٠٠ دینار

لە ڕۆژی جیهانی دەروون دروستی، دەزگای خێرخوازی هەڵمەتێکی هۆشیاری لەنێو سەنتەری شاری هەولێر ڕاگەیاند و لە ڕێگەی بڕۆشەری تایبەتەوە پەیامەکانیان دەگەیەنن.

ئەمڕۆ هەینی، 10ی تشرینی یەکەمی 2025، شەیما بایز، پەیامنێری کوردستان24، لە هەولێر ڕایگەیاند: دەزگای خێرخوازی بارزانی هەڵمەتێکی هۆشیاری ماددەی هۆشبەری ڕاگەیاندووە، بۆ زیاتر هۆشیارکردنەوەی هاووڵاتییان و بەتایبەتی توێژی لاوان.

محەممەد عەبدولخالق، ئەندامی تیمی دەزگای خێرخوازی بارزانی، بە کوردستان24ی ڕاگەیاند: بە پێویستمان زانی لە ڕۆژی جیهانی دەروون دروستی، هەڵمەتێکی لەم شێوەیە ڕابگەینین، پێنج مانگ پێش ئێستا بەهەمان شێوە دەستمان بە هەڵمەتێکی نیشتیمانی لەمشیوەیە کرد.

هەروەها باسی لەوە کرد، دەمانەوێت لەڕێگەی بڵاوکردنەوە ئاگانامە و بڕۆشەری تایبەت بە مەترسی ماددەی هۆشبەر زیاتر بڵاوبکەینەوە، چونکە بووەنەتە مەترسی لەسەر ژیانی هەموو تاکێک بەتایبەتی گەنج و لاوان.

10ی تشرینی یەکەمی هەموو ساڵێک وەک ڕۆژی جیهانی دەروون دروستی دیاریکراوە و ساڵانە ڕێکخراوە تەندروستییەکان لەو ڕۆژە دا پەیامی هۆشیاری بڵاودەکەنەوە.


هەڤاڵ ئەبوبەکر، پارێزگاری سلێمانی سوپاسی نێچیرڤان بارزانی، سەرۆکی هەرێمی کوردستان دەکات لە مکوڕبوونی بۆ هەڵگرتنی گەمارۆی سەر فڕۆکەخانەی سلێمانی.

پێنجشەممە 9ـی تشرینی یەکەمی 2025، هەڤاڵ ئەبوبەکر، پارێزگاری سلێمانی لەبارەی هەوڵی نێچیرڤان بارزانی سەرۆکی هەرێمی کوردستان بۆ هەڵگرتنی گەمارۆی سەر فڕۆکەخانەی سلێمانی دەڵێت: لەگەڵ ئەو هەوڵ و لێکتێگەیشتنە بەردەوامانەی ماوەکانی ڕابردودا پەیوەست بە کردنەوەی ئاسمانی تورکیا بە ڕووی گەشتە ئاسمانییەکانی فڕۆکەخانەی نێودەوڵەتیی سلێمانی و دەستپێکردنەوەی گەشتەکانی هێڵی ئاسمانیی تورکش ئێرلاین، لە ئارادابوون و بڕیاربوو ڕۆژی 3ـی ئەم مانگە ئابڵوقەی سەر فڕۆکەخانەی نێودەوڵەتی سلێمانی هەڵبگیرێت، کۆمپانیاو دامەزراوە گەشتیاریی و فڕۆکەوانییەکان ڕاسپێردرابوون خۆیان بۆ دەستپێکردنەوەی گەشتەکان ئامادەبکەن، بەڵام لەو ڕۆژەدا چاوڕواننەکراوانە ماوەی ئابڵوقەکە درێژکرایەوە.

هەڤاڵ ئەبوبەکر دەڵێت: ئەمڕۆ لە دیداری سەرۆکی هەرێمی کوردستان و سەرۆککۆماری تورکیادا، ئەم بابەتە بە پشتیوانیکردنی گشت هەوڵەکانی پێشووی هەموو دڵسۆزان و بەداکۆکیکردن و داواکاریی مکوڕانەی نێچیرڤان بارزانی سەرۆکی هەرێمی کوردستان خرایەوە بەر باس و بەسوپاسەوە ڕەجەب تەیب ئەردۆغان سەرۆککۆماری تورکیا بڕیاری لابردنی گەمارۆی سەر فڕۆکەخانەی نێودەوڵەتیی سلێمانی دا، لە ئێستادا چاوەڕوانی گەیشتنی نامەی ئەلیکترۆنیی دەسەڵاتیی فڕۆکەوانیی تورکیا (نۆ تام)ـین بۆ دەسەڵاتی فڕکەوانیی عێراقی فیدراڵ و بگاتە فڕۆکەخانەی نێودەوڵەتیی سلێمانی.

دەڵێت:  بە ناوی پارێزگای سلێمانییەوە سوپاسی هەموو هەوڵەکانی بسەرۆکی هەرێمی کوردستان و سەرۆکی دەوڵەتی تورکیا و تەواوی ئەو دڵسۆزانە دەکەین کە لە ئێستاو ڕابردوودا لە هەوڵی بەردەوامدابوون بۆ کۆتایهێنان بە ئابڵوقەی سەر فڕۆکەخانەی نێودەوڵەتیی سلێمانی

كۆمپانیای نه‌وتی ناوه‌ڕاست له‌ كاتێكدا بووه‌ته‌ هێمای ترۆپكی گه‌نده‌ڵی له‌ بواری نه‌وت له‌ عێراق و جگه‌ له‌ زیان، قازانجی بۆ عێراق و عێراقییه‌كان نه‌بووه‌ و چه‌ندین دۆسیه‌ی ئابڕووچوونی له‌سه‌ر ئاشكرا بووه‌، به‌ڵام سه‌رۆك وه‌زیرانی عێراق به‌ نزیكبوونه‌وه‌ له‌ واده‌ی هه‌ڵبژاردنه‌كان، سه‌ردانی كۆمپانیاكه‌ ده‌كات و ده‌یه‌وێت ڕووی ناشیرینی ئه‌و كۆمپانیایه‌ سپی بكاته‌وه‌ و په‌رده‌ی له‌ ڕووهه‌ڵماراوی دابداته‌وه‌ و ئه‌وه‌ی بن به‌ڕه‌ی كه‌ هێنراوه‌ته‌ سه‌ر به‌ڕه‌، جارێكی دیكه‌ بیشارێته‌وه‌ و په‌رده‌پۆشی بكاته‌وه‌.

سێشه‌ممه‌، 9ـی ئه‌یلوولی 2025، عەلی تورکی جەمالی، ئەندامی لیژنەی دەستپاکی له‌ په‌رله‌مانی عێراق به‌ڵگه‌كانی له‌ باره‌ی گه‌نده‌ڵییه‌كانی كۆمپانیای نه‌وتی ناوه‌ڕاست ئاشكرا كرد و له‌ نامه‌یه‌كیشدا كه‌ ئاراسته‌ی محه‌ممه‌د شیاع سوودانی، سه‌رۆك وه‌زیرانی عێراقی كردبوو‌، ورده‌كاریی گه‌نده‌ڵییه‌كانی كۆمپانیای نه‌وتی ناوه‌ڕاستی به‌ فایل بۆ ڕه‌وانه‌ كردبوو به‌تایبه‌تی ئه‌وه‌ی په‌یوه‌ندی به‌ دارایی و له‌ده‌ستدانی یه‌ده‌گی نه‌وت له‌ كێڵگه‌كانی و گه‌نده‌ڵییه‌كانی كارگێڕی و گه‌نده‌ڵییه‌كانی دیكه‌ی په‌یوه‌ست به‌ بواره‌ ته‌كنیكییه‌كانیانه‌وه‌ هه‌بوو.

عەلی تورکی جەمالی له‌ نامه‌كه‌یدا كه‌ ئاراسته‌ی سوودانی كردبوو، ئاماژه‌ی به‌وه‌ كردبوو، به‌ڵگه‌كانیان پشتڕاستی ده‌كه‌نه‌وه‌ کە بەڕێوەبەری گشتی کۆمپانیای نەوتی ناوەڕاست بە هاوکاریی بەڕێوەبەرانی دیكه‌ی كۆمپانیاكه‌، زانیاریی ناڕاست و چەواشەکارانەی پێشکەش بە حکوومەت کردووە به‌تایبه‌تی ئه‌وه‌ی په‌یوه‌ندیی به‌ غازی به‌رهه‌مهێنراوه‌وه‌ هه‌یه‌ كه‌ له‌م باره‌وه‌، فێڵی له‌ حكوومه‌ت كردووه‌ و سه‌باره‌ت به‌ وزه‌ی كاره‌بای به‌رهه‌مهاتوو له‌ غاز، زۆر له‌ قه‌باره‌ی خۆی گه‌وره‌تر كراوه‌ له‌ كاتێكدا ئه‌و كاره‌بایه‌ی به‌ڕێوه‌به‌ری كۆمپانیاكه‌ بانگه‌شه‌ی بۆ ده‌كات، ته‌نیا ده‌توانێت بای خوله‌كێك و 24 چركه‌ به‌شداری له‌ تۆڕی كاره‌بای نیشتمانی بكات.

سه‌ره‌ڕای ئه‌و به‌ڵگانه‌ی له‌ لایه‌ن عەلی تورکی جەمالی ئاشكرا كرابوون و ئاراسته‌ی سوودانی كردبوون، به‌ڵام ئه‌مڕۆ پێنجشه‌ممه‌، 9ـی تشرینی یه‌كه‌می 2025، سوودانی سه‌ردانی كۆمپانیاكه‌ی كردووه‌ و له‌گه‌ڵ به‌رپرسانی كۆمپانیاكه‌ كۆبووه‌ته‌وه‌ و ستایشی به‌رهه‌مهێنانی غازی سروشتی كردووه‌ له‌ كۆمپانیاكه‌ و به‌ به‌رهه‌مهێنانێكی نموونه‌یی ناوی بردووه‌.

كۆمپانیای نه‌وتی ناوه‌ڕاست یه‌كێكه‌ له‌ كۆمپانیا سه‌ره‌كییه‌كانی وه‌زاره‌تی نه‌وتی عێراق، به‌ پێی ڕاپۆرته‌كان و زانیارییه‌كان گه‌نده‌ڵیی له‌و كۆمپانیایه‌دا ئاشكرا بووه‌، به‌ شێوه‌یه‌ك له‌لایه‌ن كه‌سانی ده‌ستڕۆیشتووه‌وه‌ یاریی به‌ بڕیاره‌كانی ده‌كرێت.

ئه‌ندامانی لیژنه‌ی نه‌وت و وزه‌ی په‌رله‌مانی عێراق له‌م باره‌وه له‌ سه‌ره‌تای ئه‌م ساڵه‌وه‌‌ ئاشكرایان كرد‌، ئه‌مجه‌د ئه‌بو ده‌لال كه‌سێكی نزیكی به‌ڕێوه‌به‌ری گشتیی كۆمپانیای نه‌وتی ناوه‌ڕاسته‌ و په‌یوه‌ندییه‌كی پته‌و و قووڵی ئابووری و بازرگانی له‌ نێوانیاندا هه‌یه‌.

ئه‌ندامانی لیژنه‌ی نه‌وت و وزه‌ی په‌رله‌مانی عێراق ئاماژه‌یان به‌وه‌ كردبوو‌، هه‌ر یه‌ك له‌ ئه‌مجه‌د ئه‌بو ده‌لال و مه‌حموود جبووری سه‌رپه‌رشتی ئابووری ئه‌و لایه‌نه‌ سیاسییه‌ جێبه‌جێكاره‌ی كۆمپانیاكه‌ ده‌كه‌ن و به‌بێ گه‌ڕانه‌وه‌ بۆ ئه‌و دوو كه‌سه‌ و پێدانی به‌رتیل كه‌ رێژه‌كه‌ی له‌ هه‌ر گرێبه‌ستێكدا ده‌گاته‌ 20%، هیچ مامه‌ڵه‌یه‌ك واژۆی له‌سه‌ر ناكرێت.

ئه‌ندامانی ئه‌و لیژنه‌یه‌ی په‌رله‌مانی عێراق كێشه‌یه‌كیان له‌و كۆمپانیایه‌ دۆزیته‌وه‌ كه‌ تایبه‌ته‌ به‌ بواری پێشخستنی كێڵگه‌ی غازی عه‌كاز و كێڵگه‌كانی مه‌نسووره‌.

ڕوونیشیان كردبووه‌وه‌، كۆمپانیای نه‌وتی ناوه‌ڕاست هه‌لی وه‌به‌رهێنانی به‌ كۆمپانیایه‌كی (وه‌همی) ئۆكرانی داوه‌ كه‌ دوای ساڵێك گوایه‌ له‌ ده‌ستبه‌كاربوونی ئه‌و كۆمپانیایه‌ ده‌ركه‌وتووه‌، ڕێژه‌ی كۆمپانیایه‌كه‌ له‌ به‌جێهێنانی ئه‌ركه‌كانی 0% بووه‌.

له‌ چه‌ند مانگی ڕابردوودا ڕاپۆرت و زانیارییه‌كان ئاماژه‌یان به‌وه‌ كردبوو‌، گه‌نده‌ڵی له‌ كۆمپانیای نه‌وتی ناوه‌ڕاستدا هه‌یه‌، به‌ شێوه‌یه‌ك به‌ڕێوه‌به‌رێكی ئابووریی كه‌ سه‌ر به‌ لایه‌نێكی سیاسی عێراقییه‌ ده‌ستی به‌سه‌ر زۆربه‌ی گرێبه‌سته‌كانی ئه‌و كۆمپانیایه‌دا گرتووه‌ و ڕێژه‌ی 20%ـی هه‌ر گرێبه‌ستێكی بۆ خۆی مسۆگه‌ر كردووه‌.

به‌ پێی زانیارییه‌كانی سه‌رچاوه‌یه‌ك كه‌ بۆ مێدیاكانی عێراق قسه‌ی كردبوو، به‌ڕێوه‌به‌ره‌ ئابوورییه‌كه‌ هه‌ژموون و ده‌سه‌ڵاتی خۆی بۆ ده‌ستبه‌سه‌ركردانی گرێبه‌سته‌كانی كۆمپانیای ناوبراو به‌كار هێناوه‌.

ڕوونیشی كردبووه‌وه‌‌، گرێبه‌سته‌كان پرۆژه‌كانی پێشخستنی كێڵگه‌ نه‌وتییه‌كان، دۆزینه‌وه‌، به‌رهه‌مهێنان و خزمه‌تگوزارییه‌ لۆجیستییه‌كان په‌یوه‌ند به‌ كه‌رتی نه‌وتی له‌ خۆ گرتووه‌.

له‌م باره‌وه‌، یاسر حوسێنی، جێگری سه‌رۆكی لیژنه‌ی ئابووریی له‌ په‌رله‌مانی عێراق گوتبووی، گه‌لی عێراق له‌ بوونی گه‌نده‌ڵی ئابووریی له‌ جومگه‌كانی وه‌زاره‌تی نه‌وتی دوودڵ نین و به‌ هه‌واڵێكی له‌م شێوه‌یه‌ تووشی سه‌رسوڕمان نابن، ته‌نانه‌ت گه‌نده‌ڵی له‌ هه‌موو كات له‌ عێراق زیاتره‌.

جێگری سه‌رۆكی لیژنه‌ی ئابووری له‌ په‌رله‌مانی عێراق جه‌ختیشی كردبووه‌وه‌‌، كه‌سانێك له‌ناو وه‌زاره‌تی نه‌وت به‌ پشتیوانیی كه‌سانی ده‌ستڕۆیشتوو گرێبه‌ستی گوماناوی ده‌كه‌ن ئەمەش زیانێکی زۆری به‌ بودجەی گشتیی گه‌یاندووه‌.


هەڵبژاردەی عێراق بۆ رووبەڕووبوونەوەی هەڵبژاردەی ئیندۆنێسیا لە پاشکۆی ئاسیا بۆ گەیشتن بە مۆندیالی 2026 ئامادەیە، کە بڕیارە ئەم مۆندیالە لە ساڵی داهاتوو لە ئەمریکا و کەنەدا و مەکسیک بەڕێوەبچێت.

عێراق ئامانجیەتی یەکەمین سێ خاڵ لە کۆمەڵەی دووەمی پاڵاوتنەکە بباتەوە بۆ ئەوەی هەنگاوێکی گەورە بەرەو گەیشتن بە مۆندیال بهاوێژێت، لەبەرامبەردا ئیندۆنێسیا هیوادارە ئەم یارییە بباتەوە بۆ ئەوەی هیوای گەیشتنی بە مۆندیال بۆ بگەڕێتەوە، دوای ئەوەی لە یاریی رابردووی بە ئەنجامی 2-3 بەرامبەر سعوودیە دۆڕا.

یارییەکەی عێراق و ئیندۆنێسیا سبەی شەممە لە کاتژمێر 10:30ی شەو لە یاریگەی ئینما لە شاری پاشا عەبدوڵڵای وەرزشی لە جددە بەڕێوەدەچێت.

لەم قۆناغە خاوەنی پلەی یەکەمی کۆمەڵەکە راستەوخۆ دەگاتە مۆندیالی داهاتوو کە پێکهاتووە لە هەڵبژاردەکانی سعوودیە و عێراق و ئیندۆنێسیا، لە هەمان کاتدا خاوەنی پلەی دووەم دوو یاریی چوون و گەڕانەوە لەگەڵ دووەمی کۆمەڵەی دووەم دەکات بۆ گەیشتن بە قۆناغی پاشکۆی جیهانی.

سەرۆک وەزیرانی هەرێمی کوردستان، پێشوازی لە ئاگربەستی غەززە دەکات و بە هەنگاوێکی گرنگ ناودەبات.

ئەمڕۆ پێنجشەممە، 9ـی تشرینی یەکەمی 2025، مەسرور بارزانی، سەرۆکی حکوومەتی هەرێمی کوردستان، لە تۆڕی کۆمەڵایەتی ئێکس، ڕایگەیاند: پێشوازی لە ئاگربەستی غەززە دەکەین، هەنگاوێکی گرنگە بۆ هێورکردنەوەی گرژییەکانی ناوچەکە.

هەروەها، سەرۆک وەزیرانی هەرێمی کوردستان، ئاماژەی بەوە کردووە، هیواخوازین ئەم ڕێککەوتنە ڕێگەخۆشکەر بێت بۆ سەقامگیرییەکی درێژخایەن لە ڕۆژهەڵاتی ناوەڕاست.

پێشتر، دۆناڵد ترەمپ، سەرۆکی ئەمەریکا، لە پۆستێکدا لە پلاتفۆرمی "تروس سۆشیاڵ" نووسیبووی: "زۆر بە شانازییەوە ڕایدەگەیەنم، ئیسرائیل و حەماس هەردووکیان لەسەر قۆناغی یەکەمی پلانی ئاشتیمان ڕازی بوون."

ئاماژەی بەوەشکرد، "ئەمە مانای ئەوەیە کە هەموو بارمتەکان بە زووترین کات ئازاد دەکرێن."

ترەمپ ڕوونیشیکردەوە، وەک هەنگاوی یەکەم، "ئیسرائیل هێزەکانی دەکشێنێتەوە بۆ هێڵێکی دیاریکراو." گوتیشی: "ئەمە ڕۆژێکی گەورەیە بۆ جیهانی عەرەبی و موسڵمان، بۆ ئیسرائیل و بۆ ئەمەریکا. سوپاسی ناوبژیوانانی قەتەر و میسر و تورکیا دەکەین."

سەرۆکایەتی هەرێمی کوردستان سوپاسی سەرۆک کۆماری تورکیا دەکات بۆ هەڵگرتنی گەمارۆی سەر فڕۆکەخانەی سلێمانی.

پێنجشەممە 9ـی تشرینی یەکەمی 2025، سەرۆکایەتی هەرێمی کوردستان لە بەیاننامەیەکدا ڕایدەگەیەنێت: سه‌رۆكايه‌تيى هه‌رێمى كوردستان سوپاسى سه‌رۆكى توركيا ده‌كات و دەڵێت:  سوپاس و پێزانينمان بۆ ڕەجەب ته‌ييب ئه‌ردۆغان سه‌رۆكى كۆمارى توركيا دووپات ده‌كه‌ينه‌وه‌ كه‌ ئه‌مڕۆ له‌ كۆبوونه‌وه‌كه‌يدا له‌گه‌ڵ نێچيرڤان بارزانى، سه‌رۆكى هه‌رێمى كوردستان، فه‌رمانى دا گه‌شته‌ ئاسمانييه‌كانى هێڵى فڕۆكه‌وانيى توركيا بۆ سلێمانى ده‌ست پێبكه‌نه‌وه‌.

سەرۆکایەتی هەرێمی کوردستان لە بەیاننامەکەدا دەڵێت: ئه‌م بڕياره‌ له‌ چوارچێوه‌ى په‌يوه‌ندييه‌ پته‌وه‌كانى هه‌رێمى كوردستان و كۆمارى توركيادا دێت كه‌ دڵنياين يارمه‌تيده‌ر و هاوكار ده‌بێت بۆ بره‌ودانى زياتر به‌ هاريكاريى هاوبه‌ش و له‌ به‌رژە‌وه‌نديى هه‌ردوولا و به‌تايبه‌تى له‌ به‌رژە‌وه‌نديى هاووڵاتيانماندا له‌ سنوورى سلێمانى ده‌بێت. 
عەبدولرەحمان سدیق  ڕاوێژکاری بواری ژینگە لە ئەنجومەنی وەزیرانی هەرێمی کوردستان بە کوردستان 24ـی ڕایگەیاند،حکوومەتی هەرێمی کورستان، لەسەرەتای کابینەی نۆیەمەوە بایەخی زۆری بەژینگە داوە، ئێستا حکوومەتی هەرێمی کوردستان و کۆمپانیای جایکای ژاپۆنی چەندین پڕۆژە ی گرنگی ژینگەیی جێبەجێ دەکەن، لەوانە پڕۆژەی ڕیسایکلینی ئاوەڕۆی هەولێر بۆ ئاودانی پشتێنەی سەوزایی هەولێر.

عەبدولرەحمان سدیق   دەڵێت: لە سەرەتای کابینەی نۆیەمەوە، مەسرور بارزانی سەرۆکی حکوومەتی هەرێمی کوردستان بایەخێکی یەکجار زۆری بە ژینگە داوە، تەنانەت لە بەرنامەی حکوومەتدا کە لەبەردەم پەرلەماندا باسکرا و خرایە ڕوو، لە ماددەی دەیەم، سەرۆکی حکوومەت لەبارەی ژینگەوە بەو دەستەواژەیە دەستی پێکرد"ژینگە گەورەترین سەرمایەی هەرێمی کوردستانە"، بەم دەستەواژەیە هەموو هەوڵەکانی ڕابردوو ، لەلادانی موەلیدەکان هەنگاوێکی زۆر باشبوو، کارەبای 24 کاتژمێری هەنگاوێکی زۆر ئەرێنی بوو، پرۆژەی فریاکەوتنی خێرای ئاوی هەولێر پرۆژەیەکی زۆر باشبوو، کە لەپارێزگا و شارەکانی دیکەش دەکرێن،  کاری زۆر باشن.

ڕاوێژکاری بواری ژینگە لە ئەنجومەنی وەزیرانی هەرێمی کوردستانڕایدەگەیەنێت: ئیستا هەوڵێکی زۆر هەیە لە داهاتوودا، حکوومەتی هەرێمی کوردستان دوو بۆ سێ پرۆژەی ستراتیژی گەورە لەپاڵ ئەم پرۆژانەدا بکات کە کردوونی، ئەوانیش، ئەو 7 ملیۆن دارەی لە پشتێنەی سەوزایی هەولێر دەچێندرێن، پێویستیان بەئاودان هەیە، ئاوەکەش لە ئاوەڕۆی هەولێر دابین دەکرێت.

لەبارەی پرۆژەی ڕیسایکلینی ئاوی هەولێریش، عەبدولڕەحمان سدیو گوتی: 10 ساڵ لەمەوبەر، ڕێکخراوی جایکای ژاپۆنی لەگەڵ وەزارەتی شارەوانی و گەشتوگوزار لە کاردا بوون بۆ ئەوەی پرۆژەیەک بۆ پاڵاوتنی ئاوی ئاوەڕۆی هەولێر بکەن، بەڵام بەهۆی شەڕی داعش ڕێکخراوەکە لە عێراق کشایەوە، دواتر لە ساڵی 2021 گەڕانەوە کوردستان، ئێستا هەوڵەکان بەردەوامە بۆ ئەوەی تەواوی ئاوەڕۆی هەولێر کۆبکرێتەوە و ڕیسایکلین بکرێتەوە، ئەو 10 پۆندەی کە بۆ ئاودانی پشتێنەی سەوزایی دروست دەکرێت، لەوێوە سوودی لێ وەردەگیرێت.

بە مەبەستی بەرزکردنەوەی بەرهەمی سامانی ماسی کە یەکێک لە پلانەکانی حکوومەتی هەرێمی کوردستانە، زیاتر لە 200 هەزار پەنجە ماسی خرانە نێو بەنداوی خنس  کە دوو هێندەی ڕێژەی پارساڵە.

بەنداوی خنس کە لە ڕووباری گۆملی سەرچاوە دەگرێت، بەنداوێکی ستراتیژییە نەک تەنیا بۆ کۆکردنەوەی ئاو بەڵکوو بۆ کشتوکاڵ و گەشتوگوزاریش، وەزارەتی کشتوکاڵ بە هەماهەنگی لەگەڵ بەڕێوەبەرایەتی بەنداوەکانی دهۆک ئەم پڕۆژەیان جێبەجێ کردووە.

ماجد سه‌ید ساڵح، پارێزگاری دهۆک بە وەکالەت، بە کوردستان24ی ڕاگەیاند، "حکوومەتی هەرێمی کوردستان گرنگییەکی زۆر بە بەرهەمی ناوخۆ دەدات بە هەموو جۆرەکانی و سامانی ماسیش کە سامانێکی گرنگە جێگەی بایەخی حکوومەتە."

فه‌رهاد محه‌ممه‌، بەڕێوەبەری بەنداوەکانی دهۆک گوتی: "یەک لە پلان و دیدگاکانی مەسرور بارزانی، سەرۆکی حکوومەتی هەرێمی کوردستان بۆ دروستکردنی بەنداو ئەوەیە کە تەنیا شوێنێک نەبێت بۆ کۆکردنەوەی ئاو، بەڵکوو بۆ سێکتەری جیاجیای ژیان ئەم ئاوە بەکاربهێندرێت کە یەکێک لە گرنگترین ئەو سێکتەرانە بەرهەمی ماسییە. ئێمە بەرنامەی تۆکمەمان دانابوو، پارساڵ 50 هەزار پەنجە ماسیمان خستە نێو بەنداوی خنس، ئەمساڵ ژمارەکەمان بەرزکردەوە بۆ 200 هەزار پەنجە ماسی."

ڕێژەی سامانی ماسی بە بەراود بە ساڵی ڕابردوو بەرزبووەتەوە، لە نزیکەی سێ هەزار و 800 تۆنەوە بووەتە چوار هەزار تۆن و ساڵ بە ساڵ لە ستانداردەکانی نیشتەجێبوون نزیک دەبێتەوە.

 هەر دانیشتووێکی دهۆک پێویستی بە سێ کیلۆ ماسی هەیە، ئێستا زیاتر لە دوو کیلۆ بۆ هەر دانیشتووێک دابینکراوە و کار لەسەر ئەوە دەکرێت بەرهەمی ماسی دهۆک بگات بە پێنج هەزار تۆن.

 ئەم ڕێکەوتنە هەنگاوێکی گرنگە بۆ هەرێمی کوردستان، چونکە دابینکردنی چوارچێوەیەکی یاسایی و دەستوورییە بۆ هەناردەکردنەوەی نەوتی هەرێم، ئیدی کوردستان بۆ هەناردەکردنەوەی نەوت هیچ گرفتێکی یاسایی نەما 

 بەپێی ڕێککەوتنەکە، لە بەرانبەر ڕادەستکردنی 240 هەزار بەرمیل نەوتی رۆژانە، حکوومەتی ناوەند پشکی هەرێم لە بودجەدا دابین دەکات؛  ئەم ڕێککەوتنە سەقامگیرییەکی دارایی زیاتر بۆ هەرێمی کوردستان دەستەبەر دەکات و بازاڕو پرۆژە خزمەتگوزارییەکان زیاتر دەبوژێنێتەوە.

هەروەها بەهۆی دابینکردنی داهاتێکی بەردەوام و گەرەنتیکراو لەلایەن بەغداوە، مەترسییە داراییەکان کەمتر دەبنەوە.

 ڕێککەوتنەکە زامنی پاراستنی دەسەڵاتی هەرێمی لە پرۆسەی نەوت و غازدا کردووە هەرچەندە نەوتەکە ڕادەستی سۆمۆ دەکرێت، بەڵام ئەمە بە واتای لەدەستدانی دەسەڵاتی هەرێم نایەت بەسەر کەرتی نەوت و غازیدا. بەپێی ڕێککەوتنەکە، وەزارەتی سامانە سروشتییەکان ڕۆڵی سەرەکی خۆی دەپارێزێت لە بەڕێوەبردنی کێڵگە نەوتییەکان. 

وەبەرهێنانی زیاترلە کەرتی نەوتی کوردستاندا، کاتێک ژینگەیەکی یاسایی و کارگێڕی سەقامگیر هەبێت، کۆمپانیا نەوتییە نێودەوڵەتییەکان زیاتر هاندەدرێن بۆ وەبەرهێنان لە کەرتی نەوتی هەرێم، چونکە مەترسییەکان کەمتر دەبنەوە، ئەمەش وادەکات کوردستان بەرەو بوژاندنەوەی زیاتر بڕوات، نەوت ببێتە فاکتەرێکی خۆشگوزەرانی هاووڵاتیانی.

یەکێک لە گەورەترین سوودەکانی ئەم ڕێککەوتنە ئەوەیە کە کۆتایی بە ناکۆکی و کێشەی یاسایی نێوان هەرێم و فیدراڵ دەهێنێت لەسەر کەرتی نەوت.

 ڕێککەوتنەکە یارمەتیدەرە بۆ کەمکردنەوەی فشاری دەرەکی لەسەر هەرێم، بە تایبەتی لەلایەن وڵاتانی دراوسێ و کۆمپانیا نێودەوڵەتییەکانەوە.

مەسرور بارزانی: ئەندازیاری تێپەڕاندنی قەیران یان کۆتری ئاشتی نێوان هەولێر و بەغدا؟

بۆ چەندین ساڵ، مەسرور بارزانی کەسایەتییەکی باڵاو کاریگەر بووە لە سیاسەتی کوردستاندا، ئەو سەرۆکایەتی حکوومەتی لەکاتێکدا گرتە دەست کوردستان لەوپەڕی لاوازی و قەیراندابوو، دژەکانی پارتی و مەسرور بارزانی مشتومڕ و گرەویان لەسەر کەوتنی حکوومەتەکەی دەکرد و لاوازی ئابووریی هەرێمی کوردستان و کۆبوونەوەی قەرزێکی گەورە لەسەر حکوومەت و دابەزینی نرخی نەوت و تۆمەتبارکردنی سەرۆکی حکوومەت بە بەفیڕۆدانی سامانی گشتی و خراپ بەڕێوەبردنی وڵاتیان بە گرەوی ڕووخانی حکوومەت دادەنا، بەڵام ئەوە مەسرور بارزانی بوو هەموو ئەوانەی چارەسەر کرد، گرەوەکەی نەک لەوان، لە خودی عێراقیش بردەوە.

ئەم سەرکەوتنە چنینەوەی بەری ئەو هەوڵە سیاسی و دبلۆماسیانەبوو کە مەسرور بارزانی دەستی پێکردبوو بۆ دۆزینەوەی ڕێگە چارەیەکی گونجاو . ئەو چەندین گەڕی گفتوگۆی گەرموگوڕی لەگەڵ بەغدا ئەنجامدا چووە ئەمەریکا و وڵاتانی ئیمارات و قەتەر کاری زۆری کرد بۆ دروستکردنی پردێکی متمانە و دۆزینەوەی ڕێگەیەک کە رێز لە ماف و دەسکەوتەکانی حکوومەتی هەرێمی کوردستان بگیرێت.

مەسرور بارزانی دەبێت ستایش بکرێت، چونگە ئەوە تەنیا توانا و لێهاتووی ئەوە کە لە کەشێکی سیاسی ئاڵۆزی ئاوادا پارستنی دەسکەوتەکانی کوردستان و قوت و مووچەی کوردستان مسۆگەر دەکات.

ئیدی ڕەنگە ئەو لێدوانە لە جێگەی خۆی بێت  "کوردستانێکی بەهێزتر" لەسایەی مەسرور بارزانیدا مسۆگەرە.

ئومێدێک بۆ مووچە و خۆشگوزەرانی

ڕێککەوتنە نوێیەکەی هەردوو حکوومەت  بە چارەسەرێکی گونجاو دادەنرێت بۆ بەردەوامی پێدانی مووچەی مووچە خۆرانی کوردستان. بە دەستپێکردنەوەی هەناردەکردنی نەوت، چاوەڕوان دەکرێت سەرچاوەیەکی داهاتی جێگیرتر و پێشبینیکراوتر بۆ خەزێنەی هەرێمی کوردستان بگەڕێتەوە. ئەمەش ئەوەیە کە سەدان هەزار فەرمانبەری کەرتی گشتیی چاوەڕێی دەکەن.

لەوە گرنگتر ئەوەیە کە ئەم ڕێککەوتنە دەبێتە بناغەی سەردەمێکی نوێی خۆشگوزەرانی ئابووری. حکوومەتی هەرێمی کوردستان بە چارەسەرکردنی کێشەی دۆسیەی نەوت، ئێستا باشتر دەتوانێت سەرنج بخاتە سەر ڕاکێشانی وەبەرهێنانی بیانی، بۆ  پەرەپێدانی کەرتەکانی تری ئابووری وەک کشتوکاڵ و گەشتیاری، و دروستکردنی سیستەمێکی بەڕێوەبردنی دارایی گشتی ڕوونتر و کاراتر.

هاوبەشی، سازان و هاوسەنگی، ئەم سێ بنەمایە تەنیا دروشمی ڕازاندنەوە نین، بەڵکو بنەمان بۆ بنیادنانی دەوڵەت لەسەر بنچینەی دادپەروەری و سەقامگیری. سەرۆک مەسعود بارزانی ئەم بەهایانەی لە وتار و بڕیارەکانیدا چەسپاندووە، کە ڕێڕەوی پەیوەندیی نێوان کوردستان و بەغدایان لەدوای ڕووخانی ڕژێمی بەعس لە ساڵی 2003ەوە کێشاوە.

 

هاوبەشیی ڕاستەقینە: بنچینەی پەیوەندیی کورد لەگەڵ عێراقدا

لە کۆنفرانسێکی ساڵی 2013دا، سەرۆک بارزانی بژاردەیەکی ڕوونی خستە بەردەم بەغدا: یان هاوبەشییەکی ڕاستەقینە، یان هەرلایەک ڕێگای خۆی دەگرێتەبەر، و ڕوونیکردەوە کە پاشکۆیەتی بە تەواوی ڕەت دەکرێتەوە “یان دەبینە هاوبەشی ڕاستەقینە، یان هەریەکەمان ئەو ڕێگایە هەڵدەبژێرین کە بە گونجاوی دەزانین".هەروەها لە سەردانێکی فەرمیدا بۆ بەغدا لە تەمموزی 2024 جەختی کردەوە: ئەو پەیوەندییەی چاوەڕوان دەکرێت، لەسەر بنەمای ڕێزی دوولایەنە و پێویستیی بوونی هاوبەشییەکی بنیادنەرانە دادەمەزرێت، چونکە بەرژەوەندییە هاوبەشەکان تەنها لە ڕێگەی هاریکاریی ڕاستەقینەوە بەدیدێن، نەک کێبڕکێی بەردەوام "سەردانەکەی سەرۆک بارزانی بۆ بەغدا... جەخت لە پەرۆشیی هەرێم دەکاتەوە بۆ دۆزینەوەی ڕێگای نوێ بۆ گفتوگۆ ئەمەش بەدی نایەت مەگەر بە بەلاوەدانانی ناکۆکییەکانی ڕابردوو".

 

سازان: ڕێبازێک بۆ گفتوگۆ و حوکمڕانیی بەکۆمەڵ

لە نیسانی 2025، بارزانی لە پێشانگای نێودەوڵەتیی هەولێر بۆ کتێب ڕایگەیاند: "تاکە چارەسەر بۆ دۆخی عێراق گەڕانەوەیە بۆ بنەماکانی (هاوبەشی و هاوسەنگی و سازان) و پابەندبوون بە دەستوورەوە."ئاماژەی بەوەشکرد کە دەستووری عێراق، کە %85ـی گەل دەنگی پێداوە، بە تەواوی جێبەجێ نەکراوە و دەکرا عێراق لە چەندین کێشە بەدوور بگرێت ئەگەر هەمووان پێوەی پابەند بوونایە.لە کۆنفرانسی یەکگرتنی یەکێتیی قوتابیان و لاوان (ئایاری 2025)، دووپاتی کردەوە: "هاوبەشی بێ هاوسەنگی نابێت" و ڕەتی کردەوە لەپێناو مووچەدا دەستبەرداری کەرامەت بن، جەختیشی کردەوە کە سازان شتێکی ژیانییە بۆ بەڕێوەبردنی دەوڵەت بە شەفافیەت و دادپەروەری.

 هاوسەنگی: مسۆگەرکردنی مافی پێکهاتەکان و دابەشکردنی دادپەروەرانەی دەسەڵات و سامان

دووبارەکردنەوەی بنەمای هاوسەنگی لەلایەن بارزانییەوە بە ڕوونی دەردەکەوێت کاتێک باس لە مافەکانی کوردستان لە بودجە و دۆسیەی نەوتدا دەکات. بەڕێزیان ڕەخنەی لە هەوڵی سەپاندنی بڕیار لەلایەن حکومەتی ناوەندییەوە گرت بەبێ بەشداریکردنی هەرێم، و جەختی کردەوە کە "ئەگەر عێراق سەقامگیریی دەوێت، دەبێت بە سازان بەڕێوەببرێت، ئەمەش کلیلی چارەسەری کێشەکانی نێوان هەولێر و بەغدایە".لە کاتی گفتوگۆکانی کۆمپانیای BP لەگەڵ بەغدا بۆ پەرەپێدانی کێڵگە نەوتییەکانی کەرکوک، بارزانی پێداگریی لەسەر پێویستیی بەشداریکردنی حکومەتی کوردستان کرد بۆ مسۆگەرکردنی ئەوەی کە هیچ لادانێکی دەستووری ڕوونەدات و هاوسەنگیی نێوان هەردوو لا بپارێزرێت.

 

کرداری بەرجەستە بۆ بەهێزکردنی سێ بنەماکە

ڕێکخستنی پەیوەندییە ئەمنییەکان: لە ئایاری 2021، بارزانی لەگەڵ بەرپرسانی عێراقی کۆبووەوە بۆ ئەنجامدانی هەماهەنگیی ئەمنیی هاوبەش دژی ڕێکخراوی داعش لە ناوچە کێشە لەسەرەکان، و جەختی کردەوە کە هاریکاری گرنگە و بنەماکەی سازانە کۆبوونەوەی هاریکاریی بنیادنەرانە لەنێوان پێشمەرگە و هێزە فیدراڵییەکانی عێراق.

گرێبەستە گەورەکانی وزە: لە ئایاری 2025، بەڕێز سەرۆکی حکومەتی هەرێم مەسرور بارزانی، لەڕوانگەی تێگەیشتن لەروئیای سەرۆک بارزانی و بەپاڵپشتی جەنابیان سەرپەرشتیی واژۆکردنی دوو ڕێککەوتنی گرنگی لەگەڵ کۆمپانیا ئەمریکییەکان کرد بە بەهای 110 ملیار دۆلار بۆ پەرەپێدانی کێڵگەکانی غاز و نەوت لە کوردستان و عێراق، کە ئاماژەیەکی ڕاستەقینەیە بۆ هاوبەشییەکی ستراتیژی کە پشتگیری لە گەشەپێدانی هاوبەش و هاوسەنگی لە بەکارهێنانی نیشتمانیی سامانەکان دەکات.

 

پوختەی ڕوانگە – ڕوانگەی نیشتمانی لەسەر زاری بارزانییەوە

لەکۆی هەڵوێستەکانییەوە، ڕوون دەبێتەوە کە بارزانی سەیری ئەم بنەمایانە تەنیا وەک دروشم ناکات، بەڵکو وەک جەوهەری ئەو عەقڵە سیاسییە دەیانبینێت کە پەیوەندیی هێزەکان لەناو دەوڵەتدا ڕێکدەخات:

-هاوبەشی پێویستی بە بەشداریی کردەیی هەیە لە بڕیارداندا.

-سازان پێویستی بە گەڕانەوە هەیە بۆ گفتوگۆ و دەستوور.

-هاوسەنگی مافەکان دەپارێزێت و دەسەڵات و سەرچاوەکان بە دادپەروەری دابەش دەکات.

 

هەروەک بارزانی لە زیاتر لە بۆنەیەکدا دەریبڕیوە:"هاوبەشی بێ هاوسەنگی نابێت... گەلی کوردیش سواڵی مووچە ناکات."و ئەوەی کە عێراق تەنها بە پابەندبوون بە دەستوور و بنەماکانی دادپەروەریی نیشتمانی بۆ هاوبەشی و سازان و هاوسەنگی بنیاد دەنرێت.

بەم ڕوانگەیەوە دەتوانین بڵێین کە بارزانی تەماشای ئەم بنەمایانەی نەک وەک سیاسەتی کاتی، بەڵکو وەک چوارچێوەیەکی نەگۆڕ بۆ حوکمڕانی کردووە، و نموونەیەکە کە ئامانج لێی بووژاندنەوەی عێراق و کوردستانە لە ڕێگەی هاریکاری و دەستوور و ڕێزگرتن لە فرەییەوە.

 
هاوبەشی، هاوسەنگی و سازان

قوڵایی ستراتیژی پارتی بۆ مامەڵەکردن لە گەڵ سەرجەم لەیەنەکان لە کوردستان و عێراق، کۆڵەکەی ئەجێندای لیستی پارتی دیموکراتی کوردستانە بۆ پەرلەمانی عێراق. 

پێمان وایە؛ بونیادنانی نیشتیمان پێویستی بە هزرێکی دروست، ستراتیژێکی گونجاو و واقیعی، جیهانبینییەکی فراوان و هەمەچەشن، کۆکەرەوەی حەماسەتی گەنجان و حیکمەت و ئەزموونی بەتەمەنەکانە.

لیژنەکانی قایمقامییەت و چاودێری بازاڕەکانی هەولێر، هەڵمەتەکانیان چڕکردووەتەوە و ڕۆژانە چاودێری بازاڕ و شوێنە گشتییەکان دەکەن و بەدواداچوون بۆ جێبەجێکردنی ڕێنماییەکانی تەندروستی دەکەن. 

لە سەرەتای ئەمساڵەوە و تا ئێستا نزیکەی 11 هەزار سەردانیان بۆ دووکان و بازاڕەکان ئەنجامداوە و سەدان سەرپێچیکاریان سزاداوە. 

هەروەها لە چوارچێوەی هەڵمەتەکانی چاودێری بازاڕدا، جگە لە لەناوبردنی خۆراک و خواردنی خراپ بوو، هاوکات ڕێگری لە یاریی بە نرخەکان دەکرێت؛ لەم ڤیدیۆ وۆڵەدا، هاوکارمان سۆڤان فەرمان ئاماری هەشت مانگی ڕابردووی هەڵمەتەکانی لیژنەی چاودێری بازاڕ و دەستبەسەرداگرتنی خۆراکدا ڕوون دەکاتەوە.

 پێشانگەی نێودەوڵەتیی کتێب لە سلێمانی کرایەوە و ڕۆژانە لە کاتژمێر 10ـی بەیانی تاوەکوو شەشی ئێوارە کراوە دەبێت و بۆ ماوەی 10 ڕۆژ بەردەوام دەبێت.

ئەمڕۆ هەینی، 3ـی تشرینی یەکەمی 2025، هاوژین جەمال، پەیامنێری کوردستان24، لە سلێمانی ڕایگەیاند: حەوتەمین پێشانگەی نێودەوڵەتیی کتێب لە سلێمانی کرایەوە و بۆ ماوەی 10 رۆژ بەردەوام دەبێت، ڕۆژانە لە کاتژمێر 10ـی بەیانی تاوەکوو شەشی ئێوارە کراوە دەبێت.

هەروەها ئاماژەی بەوە دا، 150 ناوەندی چاپ و بڵاوکردەوەی نێودەوڵەتیی و 70ـی ناوخۆی بەشدارن و هاوشێوەی ساڵانی ڕابردوو ڕۆژانە چەندین چالاکی و پانێڵ دەربارەی گرنگی خوێندنەوە بەڕێوەدەچن، هەروەها داشکاندن بۆ بەشی زۆری کتێبەکان کراوە.

کردنەوەی پێشانگەی نێودەوڵەتیی کتێب لە سلێمانی هاوکاتە لەگەڵ دەستپێکردنی بانگەشەی هەڵبژاردن لە عێراق و هەرێمی کوردستان.

کریستیان هۆمان، باڵیۆزی ئەڵمانیا لە عێراق، لە چاوپێکەوتنێکدا لەگەڵ ماڵپەری کوردستان24 دووپاتی کردەوە کە وڵاتەکەی لە پەیوەندییە بەهێزەکەی لەگەڵ هەرێمی کوردستان و پێشکەشکردنی هاوکاری بۆ پەرەپێدانی ئابووری، گفتوگۆی سیاسی، هاوکاری مرۆیی و پشتگیری سەربازی بەردەوام دەبێت، هیواشی خواست ناکۆکییەکانی هەولێر و بەغدا بەزووترین کات چارە بکرێن و هێزەکانی پێشمەرگە یەکبخرێن و حکوومەتێکی یەکگرتوو پێک بهێنرێت. هاوکات جەختیشی کردووە لە ساڵی 2014ـەوە تاوەکوو ئێستا زیاتر لە سێ ملیار دۆلار هاوکاری پێشکەشی عێراق و هەرێـمی کوردستان کردووە. 

ئەمەش دەقی هەڤپەیڤینەکەیە:

کوردستان24: چۆن هەوڵەکانی مەسرور بارزانی، سەرۆک وەزیرانی هەرێمی کوردستان لە بەرانبەر چارە کردنی ناکۆکییەکانی نێوان بەغدا و هەولێر هەڵدەسەنگێنێ، بە تایبەت سەبارەت بە دەستپێکردنەوەی هەناردەکردنی نەوتی هەرێمی کوردستان و شایستە داراییەکانی هەرێمی کوردستان؟

باڵیۆزی ئەڵمانیا: ناکۆکییەکانی نێوان هەولێر و بەغدا ئاستەنگی لە بەردەم پێشکەوتنی ئابووری و کۆمەڵایەتیدا هەبووە، کە ئەمەش کاریگەریی بەسەر خۆشگوزەرانی هاووڵاتییانی عێراق و هەرێـمی کوردستانی هەبووە. ئاماژەشی دا، تێدەگەم لەوەی دانوستناکانی حکوومەتی هەرێم و فیدراڵ پرۆسەیەکی دوورودرێژ و پرۆسەیەکی پڕە لە ئاڵنگاریی. هیواداریشم بۆ بەرژەوەندیی سەقامگیریی سیاسی و ئابووری و گەشەسەندن، بە زووترین کات ڕێکبکەون."

کوردستان24: هەڵویستی حکوومەتی ئەڵمانیا لە گفتوگۆییەکانی نێوان پارتی دیموکراتی کوردستان و یەکێتیی نیشتیمانی کوردستان چییە، بەتایبەت لە پێکهێنانی کابینەی داهاتووی حکوومەتی هەرێمی کوردستان؟

باڵیۆزی ئەڵمانیا: هەڵبژاردنێکی ئازاد و دادپەروەر گرنگترین پێکهاتەیە بۆ یەکگرتووی و پرۆسەی دیموکراسی. بەشداریکردنی ئەو ڕێژە بەرزەی هاووڵاتییان لە هەڵبژاردنی ڕابردوو، نیشانەی گەرموگوری هاووڵاتییانە لە بەشداریکردنیان لە پرۆسەی سیاسی حکوومەتی داهاتوویان. ئێمەش بە وردی چاودێری گفتوگۆییەکان و هەڵبژاردنی حکوومەتی هەرێـمێ کوردستان کردووە. هاوکات کارا کردنەوەی پەرلەمانی، کە نوێنەرایەتیی خەڵکی هەرێم دەکات بۆ بەهێزکردنی دامەزراوەی سیاسی و دیموکراسی لە هەرێـمی کوردستان زۆر گرنگە.

پێشوازیی لە دانوستانەکانی لە بارەی پێکهێنانی حکوومەتی هەرێمی کوردستان دەکەین، پارتە سیاسییەکان بەرپرسیارییەتیەکی گەورەیان لە پێکهێنانی کابینەی حکوومەت بە سەرکەوتوویی هەیە، بە تایبەت لە سەقامگیری و پێشکەوتنی دیموکراسی لە هەرێمدا، لە دڵەوە هیوا دەخوازم لە زووترین کاتدا، بەر لە هەڵبژاردنی داهاتووی پەرلەمانی عێراق، کابینەیەکی یەکگرتوو لە هەرێـمی کوردستان پێک بهێنرێت.

کوردستان24: دەتوانن وردەکاریی زیاتر لەسەر پەیوەندییە دیپلۆماسییەکانی ئێستای نێوان ئەڵمانیا و هەرێمی کوردستان بخەنەڕوو، ئایا بەرلین پلانی هەیە لە داهاتوودا ئەو پەیوەندییە فراوانتر بکات؟

باڵیۆزی ئەڵمانیا: هەرێـمی کوردستان و ئەڵمانیا پەیوەندییەکی دۆستانە و سوودبەخشیان لە نێواندا هەیە، چی لە ڕێگەی پڕۆژەی هاوبەش بێت یان گفتوگۆ لەسەر پەرەپێدانی پەیوەندییەکەمان بێت، ئێمە لە نزیکەوە و بە گیانی متمانەوە هاوکاری یەکتر دەکەین.  حکوومەتی هەرێـمی کوردستان هاوبەشێکی نزیکی ئێمەیە لە ناوچەکەدا، مەبەستیشمانە پەیوەندییەکان و هاوکارییەکان فراوانتر بکەین. لە سەرەتای مانگی کانوونی یەکەمی 2024ـەوە، بۆریس پیستۆریۆس، وەزیری بەرگری و لە کانوونی دووەمی 2025، تۆبیاس لیندنەر، جێگری وەزیری دەرەوە ئەڵمانیا، سەردانی هەولێریان کرد و لە بارەی بەرژەوەندییە هاوبەشەکان گفتوگۆیان لەگەڵ سەرکردەکانی هەرێمێ کوردستان کرد.

زۆر گەشبینم لەوەی پەیوەندییە بەهێزەکەی هەرێمی کوردستان و ئەڵمانیا لە ساڵانی داهاتوودا زیاتر گەشە بسەنێت.

کوردستان24: ئەڵمانیا هاوکارییەکی باشی هێزەکانی پێشمەرگەی کردووە، ئایا ئەو هاوکارییانە لە داهاتوودا بەردەوام دەبن، ئێستا هیچ بەرنامەیەکی هاوکاری و پێدانی ڕاهێنان لە بەرنامەنتاندا دایە؟

باڵیۆزی ئەڵمانیا : یەکگرتویی هێزەکانی پێشمەرگە ڕۆڵێکی گرنگی دەبێت لە یەکگرتویی هەرێمی کوردستان، ئێمە هاوڕاین لەگەڵ هەڵسەنگاندنی بەرپرسانی حکوومەتی هەرێمی کوردستان دەربارەی ئەوەی کە یەکخستنی هێزی پێشمەرگە هێشتا بەدی نەهاتووە. هاوکات، ئەڵمانیا لەگەڵ هاوبەشانی نێودەوڵەتی بەشداریان کردووە لە پرۆسەی یەکگرتویی هێزەکانی پێشمەرگە لە ڕێگەی دابینکردنی تواناسازی و کۆرسی ڕاهێنانەوە. پشتیوانییەکانمان بەردەوام دەبن، چونکە یەکگرتوویی هێزەکانی پێشمەرگە بۆ سەقامگیری و ئاسایشی ناوچەکە گرنگە.

کوردستان24: پڕۆژە سەرەکییەکانی گەشەپێدانی مرۆیی و هاوکارییەکان چی دەبن کە لەلایەن حکوومەتی ئەڵمانیاوە پاڵپشتی عێراق دەکرێن، بەتایبەتی ئەوانەی لە هەرێمی کوردستان جێبەجێ دەکرێن؟ ئەم دەستپێشخەرییانە چۆن لەگەڵ ئامانجە فراوانەکانی ئەڵمانیا لە ناوچەکەدا دەگونجێن؟

باڵیۆزی ئەڵمانیا: هاوکارییەکانمان لەگەڵ حکوومەتی هەرێمی کوردستان تیشک دەخاتە سەر بوارە سەرەکییەکان کە پێویستن بۆ گەشەپێدان و سەقامگیریی درێژخایەنی هەرێمی کوردستان- لەوانە گەشەی ئابووری، کۆمەڵایەتی، هەمەچەشنکردنی ئابووری، گۆڕانی کەشوهەوا و  پێشخستنی مافەکانی مرۆڤ. توانایەکی بەرچاو بۆ زیاتر پتەوکردنی پەیوەندییە بازرگانییەکانی کورد و ئەڵمانیا هەیە. هاوکات خۆشحاڵین بە بینینی ژمارەیەکی زۆر لە شاندە بازرگانییەکان بۆ گەڕان بەدوای دەرفەت و مامەڵەی بازرگانی کە لە ئەڵمانیاوە سەردانی هەرێمی کوردستان دەکەن و لە عێراقیشەوە گەشت بۆ ئەڵمانیا دەکەن.

باڵیۆزی ئەڵمانیا لە عێراق  باسی لەوەش کرد، لە ساڵی 2014ـەوە ئەڵمانیا زیاتر لە سێ ملیار و 420 ملیۆن دۆلار وەک هاوکاری دوولایەنە و فرەلایەنە بۆ پاڵپشتیکردنی سەقامگیری و ئاوەدانکردنەوە و چاکسازیی درێژخایەن بە عێراق و هەرێمی کوردستان پێشکەش کردووە، هاوکات عێراقێکی ئاوەدان و سەقامگیر و گشتگیر پێویستە بۆ بەرەوپێشبردنی ئاشتی و سەقامگیریی لە سەرانسەری ناوچەکەدا.

مەسرور بارزانی، سەرۆکی حکوومەتی هەرێمی کوردستان، سەرەخۆشی لە بنەماڵەی هونەرمەند سلێمان شاکر دەکات و دەڵێت: هونەرمەندێکی نیشتمانپەروەر بوو، خزمەتێکی زۆری هونەری شێوەکاری کردووە.

ئەمە دەقی پەیامەکەیە:

پرسە و سەرەخۆشیی خۆم ئاراستەی بنەماڵە و کەسوکاری بەڕێزی هونەرمەندی شێوەكاری ناوداری كوردستان سلێمان شاكر دەکەم و هاوبەشی خەمیانیم.
مامۆستا سلێمان شاکر، هونەرمەندێکی نیشتمانپەروەر بوو، خزمەتێکی زۆری هونەری شێوەکاری کردووە و ڕۆڵێکی دیاری لەم بوارەدا هەبوو.
خودای مەزن گیانی بە بەهەشت شاد بکات و ئارامی و دڵنەواییش بە بنەماڵە و دۆست و هاوڕێکانی ببەخشێت.

مەسرور بارزانی
سەرۆکی حکوومەتی هەرێمی کوردستان

2ـی تشرینی یەکەمی 2025

لەسەرتاسەری دونیا سانسۆر، ململانێی لەگەڵ وشە و کتێب هەبووە، لەمێژووی مرۆڤایەتیدا دەیان نموونە هەن، ئاماژە بە سانسۆر و سووتان و لەناوبردنی کتێب دەکەن، کە لەکردەوەدا مێژووێکی ڕەشە.

لەم سەردەمەشدا قەدەغەکردنی کتێب لە وڵاتە جیاکانی جیهان و لەبەر هۆکاری جیاوازی سیاسی و کۆمەڵایەتی و ئایینی و فکری و ئەخڵاقی کتێب هەیە. نوێترین قەدەغەش سڕینەوەی فکر و بۆچوونی جیاوازە.

ئەم قەدەغەکردنە لە وڵاتە هەر دیموکراتەکانیش هەیە. ئەمەریکا سەرکردایەتی جیهان بەناوی دیموکراسی و ئازادی بڵاوکردنەوە و جیاوازی ئایین و بیروباوەڕ و ڕێزگرتنی ڕەگەز جیاواز چاپ و بڵاوکردنەوە دەکات، لەهەمان کاتیشدا ململانێ و ناکۆکی سیاسی و فکری و کۆمەڵایەتی و کەلتووری لەنێو ئەم وڵاتە هەیە، گروپ و هێزی سیاسی و کۆمەڵایەتیی جیاواز بانگەشەی قەدەغەکردنی کتێب بە پاساوی هەمەجۆر دەکەن.

چ جۆرە کتێبێک لەم وڵاتە قەدەغە دەکرێت، چیرۆکی ئەم ململانێ و ناکۆکیانە (زیندانی و نانبڕین) و هەڕەشەی (سووتاندنی کتێب) و (جیاوازیی و ناکۆکی کەلتووری) تێدایە. بێگومان هەر کردەیەک بەستراوتەوە بە (لۆژیک و ململانێی عەقڵانی فکری و کۆمەڵایەتی) ناچێتە نێو (کردەی وەبەرههێنانی ئاژاوە).

 لە ئەمەریکا هەنووکە ئەم بابەتە بڵاوە و هەواڵی ململانێ و ناکۆکییەکان لەبارەی کەلتووری (خوێندنەوەی کتێبی سێکسی و ڕووت لە قوتابخانەکان) هەیە و دواتر نموونە دەهێنمەوە، بەڵام (ئاژاوەی تێدا نییە، چونکە گفتوگۆ و لێکدانەوەکان و بڕیارەکان) بەستراونەتەوە بەپێشینەی لۆژیک و گوتارێکی بەرهەمهێنی پەیوەست بە (دابینکردنی ئاسایشی تاک و کۆمەڵگە)ی پێوە بەستراوەتەوە. هەر تەنیا سیاسییەکان گفتوگۆی لەبارەی ئەم بابەتە هەستیار و کاریگەرە ناکەن، خێزان و تاک و کۆمەڵگەش ئامادەی گفتوگۆیە، ئەم گفتوگۆیە ڕەوشەکەی بەرەو ئارامی و دوور کەوتنەوە لە (ئاژاوە و توندبیرکردنەوەی) دەبات. پێچەوانەی ڕۆژهەڵات لەبەر ئەوەی بەکردەوە (گفتوگۆ) ئامادە نییە، یان (گفتوگۆکان دەستکردن و بۆ شاردنەوەی تووڕەییە) بەئاسانی (ئاژاوە دەست پێ دەکات، ئاژاوە بەپێی وەسفی دەسەڵاتداران و شۆڕش و ڕێگرتن لە سانسۆر و چاکسازیی بە پێی گوزارشتی کۆمەڵگە).  

کۆمارییەکان کتێب سانسۆر دەکەن

بەپێی ئەو زانیاریانەی لە میدیای ئەمەریکی بڵاوکراونەتەوە "کۆمارییەکان لەئەنجوومەنی پیران کتێبە (ڕووتەکان/سێکسی) دەکەنە ئامانج و دەیانەوێت لە کتێبخانەی قوتابخانەکان لاببرێن و سانسۆر بکرێن. ئەمە ئەو زانیاریانەیە (ئاریانا فیگوێروا) لە 22ی تشرینی یەکەمی 2023 بڵاوی کردووەتەوە و لە درێژەی ئەم باسە دەڵێت: ئەو کتێبە قەدەغەکراوانە کە لە واشنتن دی سی نمایش دەکرێن و کۆمارییەکان و دیموکراتەکان لە کۆنگرێس لەبارەی سانسۆر و قەدەغەکردنی هەندێک کتێب کە نێوەڕۆکیان ئاماژە بە بابەتی ڕووت دەکات لە کتێبخانەی قوتابخانە حکوومییەکان دابەشی دوو بۆچوونی جیاواز بوون.  

دیموکراتەکان داکۆی لەم کتێبانە دەکەن

کۆمارییەکان لەگەڵ ئەوەن ئەم جۆرە کتێبانە لاببرێن و دیموکراتەکانیش ڕاشکاوانە دەڵێن ئەمە شەڕی کەلتوورییە و ئەمە دەبێتە هۆکار بۆ قەدەغەکردنی کتێب. کۆمارییەکان یێژن ئەمە قەدەغەکردن نییە، بەڵکو لە کتێبخانەی قوتابخانەکان لادەبرێن، بەڵام دەتوانرێت لەشوێنی دیکەدا بکڕدرێن. واتە مەبەستیان ئەوەیە تەنیا لە قوتابخانەکان لەژیر دەستی قوتابی نەبێت.

سیاسییەکانی سەر بە (ماگا) بانگەشەی یاسای سانسۆر دەکەن، بەو بیناوەی ئەمە دەبێتە ڕێزگرتن لە مافی دایک و باوک.

1406 کتێب قەدەغە کراوە

 لە بەرنامەیەکدا (سۆزان بۆمانیچی) لە (ئۆریگۆن) ئاماژەی بەوە کرد "قەدەغەکردنی ئەم چەشنە کتێبانە پتر لە فلۆریدا ڕوویداوە، لە کاڤێکدا (ئارۆن بین)ی نوێنەری کۆمارییەکان ڕاشکاوانە گوتیەتی ئێمە لە هەر ویڵایەتێک بین، هانی دایک و باوکان دەدەین لە کۆبوونەوەکاندا بەگژ ئەم کتێبانەدا بچنەوە کە نێوەڕۆکیان بابەتی (ڕووت و سێکسی) لەخۆگرتووە.

بۆ خوێندنی 2022-2023 پتر لە %40ی ئەمەریکییەکان لەگەڵ قەدەغەکردنی ئەم جۆرە کتێبانە بوون. بەپێی ڕاپۆرتێکی ( America   PEN)  ئەم گرووپە تایبەتە بە بەرەنگاربوونەوەی قەدەغەکردنی کتێب، 1406 کتێب قەدەغەکراون.

(بین) نوێنەری کۆمارییەکان نایشارێتەوە ئەم کتێبانە قەدەغە نەکراون، دەتوانی لە ئەمازۆن بیانکڕی و بۆ ڕۆژی دوایی لە ماڵەكەتدا بەردەستە. ئەمانە کتێبی نەشیاون و لەکتێبخانەی قوتابخانەکاندا هەیە، ناوەڕۆکیان ئاماژە بە بابەتی ڕووت دەکات.  دەبێژێت زۆربەی کتێبە قەدەغەکراوەکان بە فراوانی لە ئەمازۆن بەدەست دەکەون.

بەپێی ئەو زانیارییە فەرمیانەی بڵاوکراونەتەوە لە چەند ساڵی بووری شەپۆڵێکی بێوێنەی قەدەغەکردنی کتێب و سانسۆر لەنێو ویڵایەتە جیاوازەکانی ئەمەریکا ڕوویداوە، ئەمەش بە هاندانی دایک و باوکان و گروپە ڕاستڕەوەکان بووە.

سانسۆر چەند ساڵێکە فراوانتر بووە

(جۆناسان فریدمان) بەڕێوەبەری ڕادەربڕینی ئازاد  و بەرنامەکانی پەروەردە لە (PEN America)  دەڵێت "دەتوانم بڵێم ئەم سانسۆر و قەدەغەکردنە تەنیا لەسێ ساڵی بووری دەستی پێکردووە و شتەکان گۆڕان و بزووتنەوەیەک بۆ هاندانی خەڵک لەپێناو سانسۆری زانیاریی و شتە هزرییەکان دەستی پێکردووە، یەکێک لەم گرووپانەی ئەم کارانە دەکات (لیندسی سیمس)ـە سەرۆکی بەشی دایکان لە ناوچەی (مۆنتگۆمێزی لە ویڵایەتی مێریلاند) و سەر بە کۆمارییەکانە. دوو لەو کتێبانەی کۆمارییەکان سەرنجیان لەسەری چڕ کردۆتەوە کتێبی (هەموو کوڕان شین نین/  نووسینی جۆرج جێم جۆنسۆن) و کتێبی (جێندەر کەیر/ نووسینی مایا کۆبابی)ـە. کتێبەکەی (جۆنسۆن) ئاماژە بەوە دەکات وەکو کەسێکی ڕەشپێست چۆن لە نیوجەرسی و ڤەرجینیا گەورە بووە و باسی خۆشەویستی دەکات و لەبەشێکی کتێبەکەی ئاماژە بەوە دەکات، چۆن لەلایەن یەکێک لە ئەندامەکانی خێزانەکەی لە زارۆیی دەستدرێژی سێسکی کراوەتە سەر. کتێبەکەی دیکەش لەبەر ئەوە ڕەت دەکەنەوە کە ئاماژەی بۆ سێکسی دەم و ددان تێدایە.

14 کتێب لە ڤەرجینیا لا دەبرێت

لە ڕاپۆرتێکی دیکەدا لە 29ی ئازاری 2023دا سەربارەت بە 14 کتێب، کە هەمان ناوەڕۆکیان هەبووە قەدەغەکراون. قسەکردن لەبارەی کتێبخانەکانی قوتابخانەی ناوچەی (سپۆتسیلڤانیا لە شاری فرێدریکسبێرگی ویڵایەتی ڤێرجینیا). (تۆنی کینێت) کە ستووننووسی ڕۆژنامەی دەیلی سیگناڵە و پێشکەشکارێکی ڕادیۆیە لە کەناڵی WIBC لە شاری ئیندیاناپۆلیس. دەبێژێت: "سەرپەرشتیاری نوێی خوێندنگەکانی ڤێرجینیا بڕیاریدا 14 کتێبی سێکسی لە کتێبخانەکانی قوتابخانەکان لاببات و بیبەخشێتە سیستەمی کتێبخانەی گشتی حکوومەتی خۆجێی. ئەو ڕۆمان و کتێبانەی بۆ گەنجان نووسراون و قەدەغەکراون بریتین لە:


لەم کتێبانەدا دیمەن و ئاخاوتن و وێنە و گێڕانەوەی هەمەجۆری تێدایە کە کاریگەریی لەسەر هەستی سێکسی لای منداڵان دروست دەکات، بۆیە خانەوادەی ئەم ناوچانە ناڕازیبوون و ڕاپۆرتیان لەبارەی نێوەڕۆکی کتێبەکان پێشکەش بە بەرپرسانی پەروەردە و قوتابخانە کردووە. 

جەنگی کەلتوور

(ڕاندی واینگارتن) سەرۆکی فیدراسیۆنی مامۆستایانی ئەمریکیی، کە دووەم گەورەترین سەندیکای مامۆستایانە، ئەم قەدەغەکردنانە بە "جەنگی کەلتووری ناو دەبات و پێی وایە ئەم سانسۆر و هەلمەتانە بەپلەی یەکەم بۆ ئەوە دانراوە کۆنەپەرستان بەشداری بکەن".  (واینگارتن) بەرگریی لە ڕۆمانی گرافیکی (گەنجی پێگەیشتوو) دەکات، کە وێناکردنی منداڵێک لەخۆدەگرێت سێکسی دەم و ددان دەکات لەگەڵ پیاوێکی بەساڵاچوو.

کۆمارییەکانی تۆمەتبار کرد بە قەدەغەکردنی کتێب و هەروەها ئەوانی بە هۆکاری وازهێنان و بەجێهیشتنی ژمارەیەک مامۆستا لە پیشەکەیان  دانا. (یەکێتی ئازادییە مەدەنییەکانی ئەمەریکا) لە مانگی یەکی ساڵی 2022دا سکاڵای یاسایی لە دژی  خوێندنگەکانی ناوچەی (وێنتزڤیل لە ویڵایەتی میزۆری) تۆمارکرد، چونکە کتێبی “شینترین چاو”ی (مۆریسۆن) لە کتێبخانەکان لادرابوو. مانگێک لە پاش ئەم سکالایە دەستەی قوتابخانەی (وێنتزڤیل) دەنگی بۆ گەڕاندنەوەی ڕۆمانەکە دا.

پێشتر قوتابخانەکانی ئەم ناوچەیە زیاتر لە 300 کتێبیان قەدەغەکردبوو و لە کتێبخانەکانیان لابردبوو. ئەمەش دوای ئەوە هاتووە، کە ئەنجوومەنی یاسادانانی میزۆری پڕۆژە یاسایەکی پەسەندکرد و بڕیاردرا کتێبی سێکسی لە قوتابخانەکان قەدەغە بکرێت.

چیرۆکی بیرکردنەوە لە قەدەغەکردنی کتێب و ڕێگەپێدانی جۆرە بەرهەمێک کە پەیوەندی بە (بابەتی ڕووت و سێکسەوە) هەیە، درێژەی هەیە. وەکو گوتمان گفتوگۆیەکی کەلتووری و سیاسی و یاسایی لەچوارچێوەی (خانەوادە و قوتابخانە و حکوومەت) دەکرێت، گفتوگۆیەکی عەقڵانی مەعریفییە، دوورە لە ئاژاوە، هەرچەندە لەژێر هەژموونی سیاسیش دایە. (کۆمارییەکان) دژی بوونی ئەم جۆرە کتێبانەن لە قوتابخانەکان و (دیموکراتەکانیش) بە ئاسایی دەزانن و پێیان وایە ئەمە بەشێکە لەململانێ کەلتووری و ئاساییە لە کتێبخانەکانی قوتابخانە حکوومییەکان دابنرێن. 

تکساس 50 کتێب قەدەغە دەکات

لە ویڵایەتی تکساس 50 کتێب خراونتە نێو لیستی کتێبە بڤەکان، دایک و باوکی قوتابییەکان دەیانەوێت لە قوتابخانە قەدەغە بکرێن. ناونیشانەکانیان پەیوەندییان بە بابەتی ڕەگەزپەرستی، ڕەگەز یان سێکسەوە هەیە. (مایک هیکنبۆگ) لە کەناڵی (ئێن بی سی) لە 2ی شوباتی 2022 گوتوویەتی: "دایک و باوکە کۆنەپەرستەکان لە چەند مانگی ڕابردوو لەکۆبوونەوەکانی دەستەی قوتابخانەکانی ویڵایەتی تەکساس و سەرتاسەری وڵات داوای لابردنی ئەو کتێبانەی نێو کتێبخانەکانی قوتابخانەیان کردووە، کە باس لە ڕەگەز، ڕەگەزپەرستی، سێکس، سێکس دەکەن. هەندێک لە دایک و باوکەکان هەنگاوێکی زیاتریان هاویشتووە و نامایەکی داواکاریان پڕکردووەتەوە بۆ ئەوەی بە فەرمی بە گونجاوی کتێبی کتێبخانەکان بژمێردێن و وردبینیان بۆ بکرێت و کارگێڕانی قوتابخانەکان ناچار دەکەن پێداچوونەوە بەم لیستانە بکەن. بەپێی زانیارییەکانی ئەم سەرچاوە ئەمەریکییە لە 100 ناوچەدا هیوستن، دالاس، سان ئەنتۆنیۆ و ئۆستن داوایان کردووە ئەم کتێبانە قەدەغە بکرێن دوو ساڵ پێش ئێستا 86 داواکاری فەرمی بۆ لابردنی کتێب لە کتێبخانەکاندا پێشکەش کراوە.

یاسا و قەدەغەکردنی کتێب

(مادیسۆن فیتزجێراڵد) لە 19ی حوزەریانی 2023 ئاماژە بەو دەکات ، کە لە ویڵایەتی ڤەرجینیا یاسایەکی نوێ پەسندکراوە و داوا لە قوتابخانەکان دەکات دایک و باوک ئاگادار بکەنەوە کاتێک کەرەستەی سێکسی لە پۆلدا بەکاردەهێنرێت. هەندێک کەس لە ناوچەکاندا ئەو یاسایە وەک بنەمایەکی شەرعی بەکاردەهێنن بۆ ئەوەی پتر بەرەو پێش هەنگاو بنێن لەپێناو قەدەغەکردنی تەواوی هەندێک کتێب لە قوتابخانەکان. داواکارانی قەدەغەکردنی کتێب لە سەرانسەری ویڵایەتەکە گەلێک جار ئاماژە بە یاسای ڤێرجینیا دەکەن، کە (پار  2022) لەلایەن حکوومەتی کۆمارییەکان واژۆکراوە.

 سیناتۆری کۆمارییەکانی ویڵایەتی ڤێرجینیا (سیۆبان دوناڤانت) کە کاتی خۆی ئەو پڕۆژە یاسایەی پێشکەش کردووە، گوتیەتی هەرگیز مەبەست لە یاساکە، ئەوە نەبووە ببێتە بیانوویەک بۆ قەدەغەکردنی کتێب لە کتێبخانەکانی قوتابخانەکان و لەسەر ڕەفەکانی پۆلەکان لاببرین.

لە شوێنێکی دیکە ئازادە

بەپێی ڕاپۆرتێکی (دامیان فیشەر ئیمەیڵ) لە 15ی ئازاری 2023 بڵاوبۆتەوە، ئاماژە بەوە دەکات کە ویڵایەتی (هامپشایر) ئەم جۆرە کتێبانە و ئەوانەی وێنەی ڕووتی ئابڕووبەرانەیان تێدایە لەسەر ڕەف و کتێبخانەکانی قوتابخانە ناوەندییەکان بە ئاشکرا دەست دەکەون و  قەدەغە نین، هەروەها دەتوانرێت لە ڕێگەی ماڵپەڕەکانی قوتابخانەکان ئەم چەشنە کتێبانە دەست بخرێن.

 (ڕۆن دیسانتیس) وەکو حکوومەتی فلۆریدا نیشانی دا، مەسەلەکە ئەوەیە و کتێبەکان ئەوەندە گرافیکن، وێنەکانیان ناتوانرێت لە تەلەفزیۆنەکان پەخش بکرێن، یان لە ڕۆژنامەیەکی کۆمەڵایەتیدا بڵاوبکرێنەوە. (دیسانتیس) لەکۆنگرەیەکی ڕۆژنامەوانی سەبارەت بە یاسا نوێیەکەی ویڵایەتەکەی لە ڤیدیۆیەکیدا، کە وێنەی ئەو کتێبانەی تێدابوو، کە وەکو کتێبی قەدەغەکراوی قوتابخانەکان باسیان دەکرێت. ئەو ئاماژە دەکات ئەو کتێبانە بڤەن، کە "زمانێکی ئاشکرا، یان وێنەی کۆئەندامی زاوزێی نێر و مێ، کردەوەی سێکسی جیاوازی تێدایە و لەحاڵەتێکدا ڕێنمایی سەبارەت بە دەستدرێژی سێکسی نیشان دەدەن" قەدەغەن.

ئەم بابەتە یەکێکە لەو باسە گرنگانەی ئەمڕۆ لەنێو کۆمەڵگەی ئەمەریکا لەبواری پەروەردە و پەیوەندیی کۆمەڵایەتی و پاراستنی شیرازەی خانەوادە و خۆدوورگرتن لە کێشەی هاوڕەگەزبازیی و کردەی سێسکی کە دەبێتە هاندەر بۆ توندوتیژی. لە زۆبەری ویڵایەتەکان گفتوگۆی لەبارەوە دەکرێت، هەندێک ئەم سانسۆر و قەدەغەکردنە دەبەستنەوە بە کەلتووری کۆمەڵایەتی و مافی تاک، هەشە ئەمە بە مەترسی دەزانێت، بۆیە داوای لادان و قەدەغەکردنیان لە کتێبخانەی قوتابخانەکان دەکەن.

لەم گفتوگۆیە فراوانەدا دایک و باوک و خانەوادە و قوتابخانە و دامەزراوە پەروەردەییەکان و کەلتوورییەکان و گرووپەکانی داکۆکی لە ئازادی دەربڕین بەشداری دەکەن، بەڵام ئەمە وەکو بابەتێکی مەترسیداری سەر کۆمەڵگە وەسف ناکەن، تەنیا ئەو شتانە دەخەنە ڕوو کە مەترسین، یان مافێکی ئاسایی تاکە بۆ ئەوەی ئەم چەشنە کتێبانە وەکو بابەتێکی ڕۆشنبیریی و کەلتووری بەکاربهێنن.

پوختەی قسە:

یەکەم: گوتاری ئەم گفتوگۆیە ئەوە نیشان دەدات، کە بیروبۆچوونی جیاواز لەبارەی بەکارهێنانی کتێب لە نێو کۆمەڵگە و قوتابخانە بەتایبەتی هەیە، گفتوگۆکان پشت بە لۆژیک و عەقڵ و لێکدانەوەی جیاواز دەبەستن. گوتاری گفتوگۆ لە جیاتی گوتاری ڕەتکردنەوە و توندوتیژانە بەکاردێت.

دووەم: قەدەغەکردنی کتێب لە سەردەمی گلۆبالیزم و کرانەوە و دیموکرسی لەژێر ناو و پاساوی هەمەجۆر درێژەی هەیە. کتێب قەدەغەکردن لە زۆر وڵاتدا هەیە، هەر یەکەشیان پەنا وەبەر هۆکار و شێواز و ئامانجێکی جیاواز دەبەن.

سێیەم: گوتاری کۆمەڵایەتی و کەلتووری ڕەنگدانەوەی لەنێو کردە و ڕەفتاری گرووپ و لایەنەکان هەیە، بۆ دۆزینەوەی سەرچاوەی بڕیار لەبارەی کتێب.

چوارەم: لەهەندێک ویڵایەت چارەسەری گوتاری قەدەغەکردنی کتێب بە بڕیاری یاسایی دەبەستنەوە و هەنگاو بەرەو دەرکردنی یاسا بۆ لابردنی کتێب لە کتێبخانەی قوتابخانەکان دەبەن. لەهەمان کاتدا هێزێکی دیکە ئەم شێوازی چارەسەرە ڕەت دەکاتەوە.

پێنجەم: گوتاری میدیای ئەمەریکا کێشەکە دەبەستێتەوە بە بیرکردنەوەی (کۆنەپەرستانە و مۆدێرن)، واتە (کۆمارییەکان و دیموکراتەکان)، کە لەکردەوەدا ئەمە گوتارێکی فکری سیاسییە.

پێشانگەی نێودەوڵەتیی کتێب لە سلێمانی کرایەوە و ڕۆژانە لە کاتژمێر 10ـی بەیانی تاوەکوو شەشی ئێوارە کراوە دەبێت و بۆ ماوەی 10 ڕۆژ بەردەوام دەبێت.

ئەمڕۆ هەینی، 3ـی تشرینی یەکەمی 2025، هاوژین جەمال، پەیامنێری کوردستان24، لە سلێمانی ڕایگەیاند: حەوتەمین پێشانگەی نێودەوڵەتیی کتێب لە سلێمانی کرایەوە و بۆ ماوەی 10 رۆژ بەردەوام دەبێت، ڕۆژانە لە کاتژمێر 10ـی بەیانی تاوەکوو شەشی ئێوارە کراوە دەبێت.

هەروەها ئاماژەی بەوە دا، 150 ناوەندی چاپ و بڵاوکردەوەی نێودەوڵەتیی و 70ـی ناوخۆی بەشدارن و هاوشێوەی ساڵانی ڕابردوو ڕۆژانە چەندین چالاکی و پانێڵ دەربارەی گرنگی خوێندنەوە بەڕێوەدەچن، هەروەها داشکاندن بۆ بەشی زۆری کتێبەکان کراوە.

کردنەوەی پێشانگەی نێودەوڵەتیی کتێب لە سلێمانی هاوکاتە لەگەڵ دەستپێکردنی بانگەشەی هەڵبژاردن لە عێراق و هەرێمی کوردستان.


پێشەکی
کەسانێک هەن بۆچوونیان وایە قسەکردن یان نووسین و توێژینەوە لەسەر کێشەکانی زمانی کوردی لە کایەکانی پەروەردە و میدیا و زمان و زار و بنزارەکان و تەنانەت لەسەر ئاستەکانی زانست و یاسادا، تەنها مافی ئەو کەسانەیە کە هەڵگری بڕوانامەیەکی باڵای ئەکادیمین، یان کاری ئەو دەزگا ئەکادیمیانەن، کە لەو بوارانەدا پسپۆر و تایبەتمەندن، نموونەش و بەشە کوردییەکانی زانکۆیەکانی کوردستان و ئەکادیمیای کوردییە، پێیانوایە هەر ئەوان دەتوانن و دەزانن چۆن لەسەر میتۆدێکی ئەکادیمی و زانستی لێکۆڵینەوە و توێژینەوە لەسەر پرسەکانی زمان و ژانرەکانی دیکەی بواری زمانناسی و زمانزانی بکەن، لەکاتێکدا ئێمە ئەگەر ئاوڕێک بۆ رابردووی کەسانێکی زمانزان و دڵسۆزی زمانی کوردی بدەینەوە، گەرەکە هەوڵ و خەباتی زمانناسی ئەو کەسایەتییە رووناکبیرە ئۆرگانیکە کوردانە لەبەرچاو بگرین و کە نەک هەر هەڵگری بڕوانامەی زانستیی و ئەکادیمی نەبوون، بەڵکو زۆرینەیان دەرچووی حوجرەکانی مەدرەسە ئاینییەکان بوون و یان پسپۆڕییان لە بوارێکی جیاوازی زانستیی و ئەدەبی هەبووە، ناوەکانیش هێندە زۆرن لەوانەش شادڕەوانان مەسعود محەمەد، مەلا جەمیل رۆژبەیانی، شێخ محەمەدی خاڵ، شکور مستەفا، ئاورەحمانی زەبیحی و هەژارموکریانی و هەنووکەش دەیانی نووسەری ناوداری دیکەی کورد هەن، کە لە رێگای بەرهەمی نووسین و وەرگێڕانەکانیان زۆرترین خزمەتیان بە زمانی کوردی ناوەڕاست کردووە و توانیوایانە بنزارەکانی سلێمانی و گەرمیانی و سۆرانی و موکریان و ئەردەلان ئاوێتە بە یەکتر بکەن و ئەو کوردییەی ستانداردەی کە ئەمڕۆ هەیە و بۆتە زمانی فەرمی لە باشووری کوردستاندا، زۆرینەی خەڵکی باشوور لە بوارە جیاوازەکانی پەروەردە و فێرکردن و میدیادا کار و قسەی پێبکەن.
من پێموایە ئەم جۆرە بیرکردنەوەیە بەرتەسک کردنەوەی چالاکی هزریی و مەعریفییە لەبەردەم دڵسۆزانی زمان و پڕۆسەی زمانناسی و زمانزانی کوردیدا. لە کاتێکدا دەبینین بەشێکی زۆر لە هەڵگرانی بڕوانامە باڵاکان، بەتایبەتیش لەدوای راپەڕین و کردنەوەی دەرفەتی خوێندنی بەشبەشێنەی حزبی بۆیان، بە دەگمەن نەبێت ئەم بەڕێزانە جگە لە خەمی پۆست و ئیمتیازات، نەیانتوانییوە کەمترین خزمەت بە زمانی کوردی بگەیەنن، باشترین بەڵگەکانیش غیابی بەشداربوونیانە لە کۆڕو سیمینارو کۆنفرانسە زانستییەکان.
هەبوونی دامودەزگای فەرمی
دیارە هەبوونی ئەو هەموو داوودەزگا ئەکادیمی و کەلتوریانەی لە هەرێمی کوردستاندا، وەک پێشتر ئاماژەم پێکردن لە بەشەکانی زمانی کوردی لە زانکۆکانی هەرێمی کوردستاندا و هەروەها وەزارەتگەلی پەروەردە و خوێندنی باڵا و رۆشنبیری و لاوان، وێڕای هەبوونی چەندان ناوەند و رێکخراوی زمانناسی و کەناڵی میدیایی و رۆژنامەوانی و چاپەمەنی، لە هەمووی گرنگتر بە رەسمی ناساندنی زمانی کوردی لە دەستووری عیراقدا و لە کوردستانیش وەک زمانی فەرمی یەکەم، بەڵام بۆچی هێشتا زمانی کوردی نەبووە زمانی هاوبەشی هەموو ناوچە جیاوازەکانی کوردستان؟.
نکۆڵی لەوەش ناکرێت ئەو قۆناغە سیاسییەی كە لە باشووری كوردستاندا هەیە بێگومان رۆڵی یەكجار زۆری لەپەرەپێدانی فەرهەنگ و كەلتووری كوردیدا هەبووە، لە مێژووی هاوچەرخی كوردستاندا وەك قۆناغێكی درەوشاوەی كورد دەتوانین چاوی لێبكەین، بۆ پاراستنیشی دەبێ‌ هەموو هەوڵبدەین، لێرەدا كۆمەڵێك ناوەندی حكومەتی، كەسایەتی فەرهەنگی، ناوەندی رۆژنامەوانی‌ و راگەیاندن بەردەوام رۆژانە لەگەڵ پرسەکانی زماندان، كار بە زمان دەكەن، بۆ نموونە سیستمی پەروەردە دەتوانێت ‌چ رۆڵێك ببینێت‌ لە دروستبوونی ئەو پڕۆسە زمانە نەتەوەیی‌ و زمانە یەكگرتووەدا، سەبارەت بە نەبوونی پلان و بەرنامەیەکی تۆکمە و گونجاو بۆ خزمەتکردنی زمانەکەمان، دەبینین هێشتا زمانی کوردی رۆژ لەدوای رۆژ لە رەوشێکی ئاڵۆزو لە پاشەکشەدایە، کە دواتر ئاماژە بەو هۆکارانە دەکەین کە بوونەتە ئاڵۆزی و پشێوی لەبەردەم گەشەکردنی زمانی کوردیدا، راستە زمانی كوردی سەربەخۆیی و تایبەتمەندی خۆی هەیە و ئەوەیە كە لەزمانی نەتەوەی سەردەست ئەوانەی کوردیان بەسەردا دابەشکراوە، لە زمانێكی دیكە ناچێت، زمانی کوردی سەرباری ئەو هەموو دژایەتی کردنە، بەڵام بە زمانێکی سەربەخۆ مایەوە، بەپێچەوانەی رای هەندێک لەئێرانناس و دیسکۆرسی سیاسی تورکی و کە وای بۆ دەچن، زمانی کوردی لەبنەڕەتدا زارێکی فارسییە یان تورکی شاخاوییە، دیارە ئەمە نەک هەر بە هەڵە تێگەیشتنە و بەڵکو هزرێکی شۆڤینیستانەی نەتەوەی سەردەستی تێدایە. راستییەکەی زمانی کوردی زمانێكە بە بۆچوونی زۆر لە رۆژهەڵاتناسانی بیانی لەو زمانانەیە خەڵکی بیانی بە ئاسانی دەتوانێ‌ فێری ببێت، لەهەمانكاتدا زمانێكە دینامیكیەتێكی بەهێزی پێشكەوتن ‌و گەشەكردنی تێدایە، یەكێك لە شتە جوانەكانی زمانی كوردی ئەوەیە، چۆن دەگوترێ‌، قسە چۆن دەگوترێت، بە هەمان شێوە دەنووسرێت، لەكاتێكدا هێندێك زمانیتری دنیا، بۆ نموونە فارسی یان عەرەبی جاری وایە وشەیەك حەوت هەشت پیتە، تۆ سێ‌‏ چوار پیتی دەخوێنیتەوە، زمانی كوردی زمانێكە سیستمی نووسین ‌و سیستمی دەنگییەكەی، هارمونیایەكی زۆر شاعیرانە ‌و جوانی تێدایە، جگە لەوەی زمانی كوردی لەگەڵ ئاوەزی مرۆڤی كورددا، لەگەڵ سروشتی ژیانەكەیدا، لەگەڵ شێوەی پێشكەوتنەكەیدا، بە جۆرێكی دینامیكی ‌و رێكوپێك رۆیشتووە، جگە لەوەی بەو ئەلفابیتایەی كە پێی‌ دەنووسین لە بنەڕەتدا ئارامییە و هەمواركراوە ‌و لەگەڵ تایبەتمەندی زمانی كوردیدا گونجێندراوە. وێڕای ئەو هەموو بەها جوانییەی کە لەزمانەکەماندایە، ئەمڕۆ زمانی کوردی رووبەڕووی دوو هێڕشی دەرەکی و ناوەوە بۆتەوە بە پلەی یەکەمیش دەسەڵاتی کوردی لێی بەرپرسە لە دۆزینەوە رێگاچارەی گونجاو بۆ ئەو ئاستەنگ و کێشانەی کە هاتوونەتە بەردەم زمانی کوردی.
زمانی کوردی لەبەردەم یاسا و دەستووردا
لە دەستووری عیراقدا لە ساڵی 2006 و دواتر لە ئەنجومەنی نیشتمانی عیراقیشدا لە شووباتی 2014 لەپاڵ زمانی عەرەبی زمانی کوردی لەسەر ئاستی عیراقدا بە فەرمی ناسێنراوە. هاوکات لە پەرلەمانی کوردستاندا لە تشرینی یەکەمی ساڵی 2014 زمانی کوردی بە زمانی فەرمی لە هەرێمی کوردستان بڕیاری لەسەردرا، لە رۆژهەڵاتی ناڤیندا دوای زمانەکانی عەرەبی و فارسی و تورکی و عیبری زمانی کوردی پلەی زمانی پێنجەمی وەرگرت، سەرباری ئەوەی کە زمانە شیرینەکەمان ساڵەهای ساڵە بە هەموو شێوازێکی شۆڤینیانە و هۆڤیانە لەلایەن داگیرکەری نیشتمانەکەمان دژایەتی دەکەن و هەوڵی لە نێوبردنی دەدەن، ئەویش بە قەدەغەکردنی زمانی کوردی بۆ ئاخێوەرانی و هەوڵدان بۆ بەزۆر ناساندنی هەندێک لەو زار و بنزارە کوردییانە بە زمانی سەربەخۆ، کە بێگومان وڵاتانی دەوروبەر بە پلان و بەرنامەڕیژی کاری بۆ دەکەن، وەک چۆن لە سەرەتای دامەزراندنی کۆماری نوێی تورکیادا تا دەگات بە ئەمڕۆدا، بە دەستوور زمانی کوردی قەدەغەکراوە و ئاخێوەرانی سزای توند دەدرێن، دواتریش هەوڵدان بۆ جینۆسایدکردنی کەلتوری و بۆ نموونە ناساندنی زاری دملکی-زازاکی وەک زمانێکی سەربەخۆو جیاواز لە زمانی کوردیدا، هاوکات هەندێ ناوەندی فەرهەنگی دەوڵەتیش لە ئیراندا هەر لەسەردەمی دەسەڵاتی رەزاشاوە تا دەگات بە ئێستاکە و تەنانەت دژ بە دەستووری بنەڕەتی کۆماری ئیسلامی، لە هەوڵی بەردەوامدا بوونە زمانی کوردی بە لەهجەیەکی فارسی بناسێنێن و لەکاتێکدا لە هەوڵی بێوچاندان زار و بنزارەکانی وەک لەکی و لوڕی و کەڵهوڕی و هەورامی بە زمانی سەربەخۆ بناسێنن، بەداخەوە تەنانەت کەسانێک لە خودی ئەو پێکهاتانە بەناوی زمانناس و ئەکادیمی دەیانەوێت لە رێی نووسین و توێژینەوەی نازانستی و لە چاپدانی کتێبەوە ئەو هەوڵە نەزۆکە دژ بە زمانی کوردی بسەڵمێنن.
لەباشووری کوردستاندا لەگەڵ ئەوەی کە چەندان دامەزراوەی حکومەتی هەرێمی کوردستان وەک وەزارەتگەلی پەروەردە و خوێندنی باڵا و رۆشنبیریی و ئەکادیمیای کوردی هەیە، بەڵام زمان کەمترین بایەخی پێدەدرێت، هەم لەسەر ئاستی گشتی و پەروەردەی سەرەتاییدا و هەمیش لەئاستی باڵا و خوێندنی زانکۆکانیشدا.
پاشەکشە لە ئاست زمانی زانستیدا:
دوای ئەو هەموو بێنەو بەردەیە و هەوڵی دڵسۆزانی نەتەوەکەمان بۆ بە کوردی کردنی زاراوە زانستییەکان و دانانی فەرهەنگی زاراوەی زانستی جۆراوجۆر و میتۆدی زانستی بۆ نووسین و بەتایبەت وانە زانستییەکان، لە رۆژی 8-3-2017 بەسەرپەرشتی وەزیری خوێندنی باڵا و توێژینەوەی زانستی بەڕێز د. یوسف گۆران و بەئامادەبوونی ئەندامانی ئەنجومەنی وەزارەت، كۆبوونەوەی ئەنجومەنی وەزارەتەكە لە زانكۆی دهۆك لەسەر رەوشی زمانی کوردی بەڕێوەچوو، لە كۆبوونەوەكەدا بڕیاردرا ئەژماركردنی نمرەی وانەكانی زمانی كوردی بۆ دەرچووانی پۆلی دوانزە لە كاتی پێشكەشكردن بۆ كۆلێژە زانستییەكان (پزیشكی و ئەندازیاری) ئارەزومەندانە بێت» ئەم بڕیارە چ لە رووی ماهییەتی روانینی وەزارەت بۆ پەروەردە و پلانێکی زمانی و چ لە رووی ئاگاداری لەسەر رۆڵی زمانی دایکی لە فێربوونی زانست و مەعریفەی نوێ، هەڵگری نەزانی گەورە و کەمتەرخەمی ترسناکە. لەکاتێکدا لەساڵانی بیستەکان و سییەکان و چلەکان تا دەگاتە ئەمڕۆ کتێبە زانستییەکان بە زمانی کوردی بوونە و هیچ کێشەیەک لە وشە و زاراوەگەلی زانستی لەزمانی کوردیدا نەبووە، ئیدی ئەمڕۆ شتێکی سەلمێندراوە کە زمانی دایکی چ رۆڵێکی گرنگ و بنەمایی و تەندروستی لە فێربوون و پەروەردەی نوێدا هەیە، ئێمە تەنانەت زمانی دیکەش لە رێگەی زمانی خۆمان باش فێردەبین و لێی تێدەگەین واتە کلیلی تێگەیشتنی زمانەکانیتر و جیهانیتر هەر لە رێگەی زمانی خۆمانە. هەر چەند ئەم بڕیارەی وەزارەت سەرەتا لەلایەن کۆمەڵێک لەمامۆستایانەوە بە نادروست لێکدرایەوە و لە دژیدا خۆپیشاندانیان کرد و سەرۆکی حکومەتیش فەرمانی هەڵوەشاندنەوەیدا، بەڵام وەکو لە هەواڵەکاندا هاتووە وتەبێژی وەزارەتی خوێندنی باڵا و توێژینەوەی زانستی رایگەیاندووە کە هێشتا بڕیارەکە هەڵنەوەشێنراوەتەوە و وەکو خۆی ماوە. بەهەرحاڵ ئەم حاڵەتە رەهەندی زۆری هەیە و نامەوێت هەموو لایەنەکانی ئەم کەمتەرخەمی و بێپلانی و دژایەتییە بۆ زمانی کوردی کە لە پێکهاتێکی فەرمیدا ئەنجام دەدرێت، بخەینە بەر باس، بەڵکو دەمانەوێت بە هێنانەوەی نموونەیەکی سادە ئەم بێپلانی و کەمتەرخەمییەی پەروەردەی زمانیی باس بکەین کە خەریکە لە هەناوی تاک و کۆی ئاخێوەر و تەنانەت هەندێک لە نووسەرانیش رەگئاژۆ دەبێت و بەو قەناعەتەمان دەگەیەنێت کە لە فێرکردنی هەڵە و بێپلانی و کەمتەرخەمیدا چ دەستێکی باڵا و بوودجەیەکی قەبە لە ئارادایە.
زمانی کوردی و فۆرمی پەروەردەیی
لە هەرێمی کوردستاندا سەرباری بەفەرمی ناسینی و کارپێکردنی لە بوارەکانی پەروەردە و فێرکردندا، ئەگەرچی چاوەڕوان بووین لانیکەم فۆرمێک لە پەروەردەی زمانی بەرهەم بهێنێت، کەچی دەرکەوت دامەرزراوە ئەکادیمی و زمانناسی و کەلتورییەکان ناتوانن بۆ خۆیشیان ئەوە بکەن، مخابن ئێستا لە بواری پەروەردە و فێرکردندا لەو دوو دەڤەرەی بادینان و سۆران بە دوو زاری کوردی باکوور و ناوەڕاست دەخوێنرێت، هەڵبەتە لەدەڤەری بادینان (بەتیپی عەرەبی بنزاری کورمانجی- بادینی دەخوێنن)، وێڕای هەبوونی ئەو هەموو هەڵە و شێواندنی رێزمانییە لە چاپەمەنی و تەنانەت لە تابلۆ دیار و گەورەکانی ناو شارەکاندا دەبینرێن، کە نیشاندەری ئەو پەروەردە بێپلانەیە کە ئێمەی کورد بایەخ بە ئاساییشی زمان نادەین، کە هێشتا بەشێکی خەڵک تەنانەت رۆژنامەنووسان و میدیاکارانیش نازانن بە کوردییەکی رەوان و پەتی بنووسن، لەوەش گرینگتر هەر بەلایانەوە گرنگ نەبێت چۆنی دەنووسن و بۆچی دەینووسن و بۆ بنووسن، واتە پەرۆشی زمانی لە ئاستێکی زۆر خوار و نزم دایە، لە هەموویشی مەترسیتر هەبوونی ئەو هەموو خویندنگا تایبەت و ئەهلییانەیە بەتایبەت ئەوانەی کە وانەکانیان بە (زمانی ئینگلیزی یان تورکی) دەخوێنرێن، لەپاڵ ئەوەدا زمانی کوردی تیدا پەراوێزخراوە و هەژموونی زمانی بیانی بەسەریدا زاڵ بووە، هەڵبەت لە داهاتوودا نەوەیەک پەروەردە دەکرێت نامۆ بە زمانی دایکی خۆی و نەتەوە و کەلتورەکەی دەبێت.
زمانی کوردی ئەوڕۆ لەبەردەم هەڕەشەی جددی و دوو رەوشی گەورەی جیهانگیریی دایە، یەکەمیان ئەوەی کە ئەم زمانە لە رووبەڕووبوونەوەدایە لەگەڵ جیهان و مەعریفە و زانستی نوێ و هەوڵی خۆی دەدات کە ببێتە زمانحاڵی دروست و بەپێی توانای ئاخێوەران و هەموو ئەوانەی قسەی پێدەکەن، دووەمیان ئەوەی کە ئەم زمانە سەرەڕای ئەوەی کە بە هۆی داخراویی و رۆحییەتی دەمارگرژی سنوورەکانی کرانەوە بەرەو ڕووی جیهاندا دادەخات، تووشی شێوەیێک لە فامکردنی خێڵەکی و گوندەکییانە دەبێتەوە کە درێژەی ئەو ژیانە لۆکاڵی و داخراوەیە و لەمپەرن لەبەردەم توانستی گەشەی زماندا، لەهەردوو حاڵەتەکە جیاواز لەهەموو ئەو کێشانەی کە رووبەڕووی زمانی کوردین. هەر کەس یان تاکێک کە بە زمانی ناوچە یان خێڵەکەی خۆی قسەی کرد بەو مانایە نییە کە زمان دەزانێت، بەڵکو ئەمە سروشتیترین و سادەترین و لەهەمانکاتدا «بنەڕەتیترین» حاڵەتی فێربوونی زمانە، بەڵام ناتەواو و نیوەچلە.
چەندان هۆکار هەن کە زمانی کوردییان خستۆتە بەردەم هەڕەشەوە، بە پێویستی دەزانم ئاماژەیان پێ بکەم، وەک نەبوونی قەوارەی فەرمی و سیاسی بۆ بەهادان بە زمان و ئاخیوەرانی، چونکە هەر زمانێک پێکهاتی تایبەت بە خۆی هەیە، پێکهاتێک کە لە دێرۆکی ئەو زمانەوە سەرچاوە دەگرێت، سەرەڕای ئەوەی کە خاڵی هاوبەشی زمانەکان شتێکە حاشای لێناکرێت، راستە کە زمان رەهەندی جۆراوجۆری هەیە کە هێشتاش لە کەشف و دەرکەوتن دایە، بەڵام زمان بەر لەهەر شتێک مێژوویەکە، مێژووی زمانیش پێکهاتە و هەموو ئەو گۆڕانکارییانەیە کە بەسەریدا هاتوون و لەداهاتووشدا دێن، لێرەدا مەبەست زمانی ئەدەبی نییە (شیعری، چیرۆک و رۆمان…) نە زمانی فەلسەفی و زانستی بە مانای پسپۆڕانەی، بەڵکو ئەو زمانەیە کە ئێمە رۆژانە کەڵکی لێوەردەگرین بۆ راپەڕاندنی ئەرکە ئاساییەکانی ژیان. یەکێک لەو شتانەی لە نووسینی (هەندێجار لای نووسەرە بە ئەزموونەکانیش) بەدی دەکرێت لەبەرچاونەگرتنی رێنووسی تەواو و خاڵبەندییە، هەموو ئەمانە و دەیان نموونەی دیکە لەم رەچاونەگرتنە بوونەتە هۆی پاشاگەردانیی و بە لاڕێ بردنێک کە زمانی کوردی خەریکە دەکاتە زمانێکی شێواو و نەخۆش (ئەم پاشاگەردانییەی کە باسی دەکەم جیایە لەو رەوتەی بە ستانداردبوون و گەشەکردنی زمانی کوردی و دیالیکتیکی زارەکانی خەریکن پێیدا تێدەپەڕن، بۆ خۆی ئەمە بەشێکە لەمێژووی زمانمان و هیچ کێشەی وای نییە)، بەڵام داخۆ تۆ کە لەسەر فاریزە و خاڵێک هەستیاریت و مانای رستەکان و هەڵوەستە و ریتم و وێنە و.. ئەگەر خاڵبەندی نەپارێزرێت و کەسایەتی وشە و سەربەخۆیی نەپارێزرێت چۆن دەتوانین لە دەقێک بە دروستی تێبگەین؟! گەر نەقش و پێگەی وشەکان و شوێنی دروستیان لە رستە و دەقدا بە وردی دیار نەکرێت جیاوازی نێوان وشەکان کە پێکهات زمان و پیوەندی ئێمە لەگەڵ نیشانەکان دیار دەکەن دەبێتە چی؟
ئاساییشی زمان و زارو بنزارە کوردییەکان
دیاردەی هەوڵی ناساندنی سەربەخۆیی هەندێ کەسی ناحاڵی و ناشارەزا لەسەر زارە کوردییەکان وەک زمانێکی سەربەخۆ لە هەندێ دەڤەر و پارچەی کوردستاندا، هەڕەشەیەکی کوشندەیە لە داهاتوویەکی نزیک و دووردا لەسەر داهاتووی زمانی کوردیدا، زەق کردنەوەی پرسی زارەکان خیانەتێکی نەتەوەییە و لەوە دەرچووە بڵێین هەربە فیتی داگیرکەرانی نیشتمانەکەمانە، مخابن ئێستا کەسانێک لە بە ناو خوێنەوارو زمانناسانی سەر بەو پێکهاتانە کە زمانناسیش نین، لە هەوڵی ئەوەدان زارەکانیان بە جودا لە زمانی کوردی لە بوارەیلی پەروەردە و فێرکردن بەگەڕ بخەن، دیارە زمانی ستاندارد لەناوەڕۆكدا ئەو زمانە ئەدەبییەیە كە لە رەوشێكی مێژوویی ژیانی نەتەوەدا دەردەكەوێت‌ و پێشدەكەوێت ‌و بڵاودەبێتەوە، سەرەنجام لەهەرێم ‌و شوێنە جۆراوجۆرەكانی وڵاتدا خۆی دەسەپێنێت ‌‌و دواییش ئەو زمانە لە رەوشی گەشەكردنی نەتەوەدا دەبێتە زمانێكی گشتی، یان مۆركی زمانی گشتی وەردەگرێت، ئیدی ئەو زمانە ستاتووسی زمانی ستاندارد پەیدا دەكات ‌و دواتریش بە بڕیارێكی سیاسی لە لایەن دەسەڵاتی سیاسییەوە یان پەرلەمانەوە دەكرێتە زمانی ستانداردی نەتەوە ‌و لە هەموو دەزگاكانی دەوڵەت‌ و سیستمی خوێندن ‌و راگەیاندندا بەكاردەهێنرێ ‌‌و دەبێتە ئەو داوە بەهێزەی كە تەواوی ئەندامانی نەتەوە ‌و ناوچەكان لەرووی كەلتوورییەوە لە رووی لێك تێگەیشتنەوە، لە رووی وەرگرتنی زانیارییەوە پێكەوە دەبەستێتەوە. زمانی هەر نەتەوەیەک پێویستی بە سیستەمێکی پەروەردەی بەهێز هەیە کە هەم پێویستییەکانی جیهانی نوێ و قەیرانەکانی بە باشی لێکبداتەوە و بڕواتە ناو کایەکەوە و هەمیش سامانێکی گەورەی زمانی و ئەدەبی کە هەیەتی ئاڕاستەی جیهانی کەشف نەکراوی خۆی بکات و «بوون»ی زمان و مرۆڤی کورد بۆ خۆی مانیفێست بکات.
لە ماوەی سەد ساڵی رابردوودا بە حوکمی ئەوەی دوا دەسەڵاتی کوردی میرنشینی بابانەکان بووە و دواتر دەسەڵاتی حوکمداری شێخ مەحمود لە سلێمانی کە هەر لە سەرەتاکانی سەدەی بیستەمەوە وێڕای کردنەوەی خویندنگای پەروەردەیی بە زمانی کوردی رۆژنامە و گۆڤارە کتێبی کوردی لە چاپ دەدران. تا دەگات بە سەردەمی ئێستاماندا، ئەو زمانە بە تێپەرینی رۆژگار وەک زمانی کوردی ناوەڕاست بووە ستانداردی نێوان ناوچەکانی سۆران و بابان و گەرمیان و موکریان و ئەردەڵان، تا رادەیەکی زۆریش ئاخێوەرەکانی دیکەیش وەک فەیلی و هەورامی و کەلهووری و بادینانیش بەو شێوە زمانە ستانداردە ئاشنان، بەڵام لەو ساڵانەی دوایی بە بیانگەی مافی زمانی دایک یان زمانی زگماک، کە کۆمسیۆنی مافەکانی مرۆڤی رێکخراوی یۆنسکۆ لە جارنامەکەی لەبارەی مافی زمانی نەتەوەکاندا بڵاوی کردۆتەوە، لەلایەن هەندێ ناحاڵی لەو پێکهاتانە بەتوندی دژایەتی ئەو زمانی کوردی ناوەڕاستە دەکڕێت و هەر یەکە لای خۆی گەرەکیەتی سەربەخۆیی زارەکانیان بە فەرمی بناسینێن. پرسیار لەوەدایە ئاخۆ جاردانی سەربەخۆیی ئەو زاروبنزارانە دواجار خزمەت بە دۆزی نەتەوە و زمانی یەکگرتووی کوردی دەکات، یان پێچەوانەکەی راستە؟
ئەمڕۆ دەیان نووسەری ناودار و گرنگ هەن كە لە ئەسڵدا ئاخاوتنیان بە شێوەی زاری فەیلی یان لەکی و هەورامییە ‌و بەڵام بە زمانی ئەدەبیی یەكگرتووی کوردی ناوەڕاست دەنووسن ‌و ژیانی ئەدەبی ئێمەیان دەوڵەمەند كردووە. بۆ نموونە زاری هەورامی- گۆران لە سییەكانەوە كە خوێندن چۆتە ناوچەی هەورامان، منداڵان بەو شێوە زمانە خوێندوویانە، ئەو داوایەی كە ئێستا كراوە، داوایەكی سیاسییە، داواكە لەناوەڕۆكدا ئەوەیە كە دەڵێ‌ خەڵكی هەورامان كورد نین‌ و هەورامی زمانێکی سەربەخۆیە و دیالەکتیکی كوردی نییە، ئەمە جێگەی گومانە، ئاخۆ لە هیچ وڵاتێكی دنیا زاراوە بە تەنیا بۆتە بنەمای ئێتنیسیتی؟ ئاخۆ خەڵكی هەورامان گروپێكی ئێتنیكی تایبەتن؟ ئەگەر تایبەتن، چی لە نەتەوەی كورد جودایان دەكاتەوە. ئاینیان، مەزهەبیان، رابردووی مێژووییان؟. زار یان زار بە تەنیا ناتوانێ‌ بنەمای ئێتنیكی پێك بێنێ‌، لە بەرئەوە داوایەكە، داوایەكی سیاسییە ‌و زۆر كەس پێی وایە كە ئەمە دەستێكی لە پشتەوەیە. لە باكووری كوردستاندا رەوشەکە جیاوازترە، دەوڵەتی تورک هەر لە سەرەتای دامەزراندنی کۆمارریەوە هەوڵیان داوە زاری زازاکی لە کوردی جودا بکەنەوە، كەی خۆیان و زمانەكەیان ئازاد بوون ئەوكاتە ئەوان پێش هەر كەسێك باشتر دەزانن چ شێوە زارێك هەڵدەبژێرن، زاری بایەزیدی، بۆتانی، یان بادینانی هەڵدەبژێرن، یان ئەو شێوە زمانە هەڵدەبژێرن كە ئێستا لە دەرەوەی كوردستان لە ئەوروپا پێ‌ دەنووسرێت ‌و زۆر لەو زمانە ئەدەبییە جیاوازە كە مەلای جەزیری ‌و خانی پێیان نووسیوە.
زمانی کوردی گەرەکە ببێتە زمانێكی نەتەوەیی
گەرەکە زمانی نەتەوە نەک زار ئەو پڕۆسە زمانە ئەدەبییە تێپەڕ بكات، دوایی بڕواتە ناو قۆناغێكی نەتەوەیی دیكەوە. ئاخۆ زمانی كوردی ئەو قۆناغەی تێپەڕاندووە كە ئێمە بتوانین بڵێین بەرەو زمانێكی ستاندارد دەڕوات. هەر نەتەوەیەك زمانەكەی لە كۆمەڵێك زار و بنزار پێكهاتووە، ئەو دەڤۆک یان زارانە بەهۆی زمانی یەكگرتوو لەناو ناچن، رەنگە هێندێكیان، بۆ نموونە بنزارەکان لەناو بچن، بەڵام زارەکان بە گشتی دەمێننەوە، لە ئەدەبی زارەکی، لەقسەكردن، لە گۆرانیدا، لە ژیانی رۆژانەدا، هەندێكیان تەنانەت لە نووسیندا درێژە بە خۆیان دەدەن. گەلانی عەرەب تەنانەت فارس و تورکەکانیش چەندان زار و بنزاری جیاوازیان هەیە و لەزۆر لەو وڵاتانەدا بە دیالیکتی خۆیان تەنانەت لە بوارەکانی ئەدەب و هونەردا کاری پێدەکەن، بەڵام هەموویان لە خزمەت زمانی ستانداردا خول دەخۆنەوە. ئەو زارانە لە رێگای ئەدەبییاتەوە، لە رێگای هونەرەوە درێژە بە خۆیان دەدەن، جوانی خۆیان، توانای دەربڕینی خۆیان پێشان دەدەن، لە هەمان كاتدا لەرێی ئەو تێكستانەشەوە ژیانی هونەری ‌و ئەدەبیی نەتەوەی عەرەب دەوڵەمەندتر دەكەن، كەچی لەگەڵ ئەوەشدا كەس جورئەتی نەكردووە كە بڵێ‌ ئەم زاراوەیە جێگای زمانی ستانداردی بگرێتەوە، یان لە خوێندندا لە میسردا بسەپێنرێ ‌‌و جێگای زمانی ستانداردی عەرەبی بگرێتەوە، هیچ نەتەوەیەكیش لە دونیادا ئەگەر رێزی خۆی بگرێ‌، كاری لەو جۆرە ناكات ‌و نایەت زاراوەیەك بێنێ ‌‌و بیكات بە گژ زمانی ستانداردا‌و جێگا بە زمانی ستاندارد لەق بكات، هەر زاراوەیەك دەتوانێ‌ بە سەد شێوەی تر درێژە بە خۆی بدات، لە نووسیندا، لە فیلمدا، لە گۆرانیدا لە رۆماندا توانای خۆی دەرببڕێت، بەڵام هیچ زارێك ناتوانێت‌ جێگەی زمانی ستاندارد بگرێتەوە، كەسیش رێگەی ئەوە نادات، ئەمە مەسەلەیەكی ترسناكە، بۆ نەتەوەیەكی وەك ئێمە كە هێشتا ژێردەستین، هێشتا نكوڵی لە بوونی ناسنامە و زمانی كوردی دەكەن.
کە زمان لە كۆمەڵێك زار پێكدێت‌ و كاتێك فاكتەری جیۆگرافی ‌و سیاسی بەشەكانی نەتەوەیەك لە یەكتر داببڕێت‌، ئەمە لە رەوشێكی مێژووییدا دەبێتە هۆی ئەوەی كە زارەكان دروست ببن ‌و بە جیا لە یەكتر لە ئاخاوتن ‌و قسە كردندا گەشە بكەن، كاتێك نەتەوەیەك دەگاتە ئەو ئاستەی كە بتوانێت هزر‌ و جیهابینی‌ و هەستی خۆی بە نووسین دەرببڕێت‌، زمانی ئەدەبی دەست پێدەكات ‌و سەر هەڵدەدات، زمانی ئەدەبی لە یەككاتدا لە هەموو ناوچەكانی وڵاتەكەدا دەست پێناكات، ناوچەیەك یان چەند ناوچەیەك كە زارێک یان چەند زارێكی تێدا زاڵە، لە رووی ئابووری، سیاسی، كۆمەڵایەتییەوە لە ناوچەكانی تر دەرفەتی گەشەكردنی زیاتری بۆ رەخساوە، دەستەی خوێندەوار‌و رووناكبیر لەو ناوچەیە زیاتر پێگەیشتوون، ئەم دەستە رووناكبیرە دەست بە نووسین دەكەن یا دەیانەوێ‌ هزر‌و بیر‌و هەست‌ و جیهانبینی خۆیان لە رێی نووسینەوە دەربڕن، لێرەوە زمانی نەتەوە لە زمانی ئاخاوتن ‌و قسەكردنەوە دەگۆڕدرێت بۆ زمانی نووسین، لەم رەوشەدا بێگومان ئەو ناوچەیەی كە ئەو زمانە ئەدەبییەی تێیدا دەركەوتووە زاری ئەو ناوچەیە یا چەند زارێكی ئەو ناوچەیە لەوێدا دەگۆڕێت بەو زمانە ئەدەبییە، بەڵام سروشتی زمانی ئەدەبی لای هەموو نەتەوە‌ و گەلان ئەوەیە كە بۆ ئەوەی بتوانێت‌ بەردەوام بێت، بۆ ئەوەی بتوانێت‌ شێوەی زمانی یەكگرتوو وەربگرێت، تەنیا خۆی لە ناوچەكانی ‏تر كە بە زاریتر دەدوێن، بڵاو ناكاتەوە، بەڵكو لە رەوشی یان لە پڕۆسێسی خۆ بڵاوكردنەوەدا هەندێك تایبەتمەندی‌ و سروشتی زارەكانیش وەردەگرێت‌ و لە رووی زاراوە و رستەبەندییەوە دەكەوێتە ژێر كاریگەری هەندێك لە زارەكانەوە، بەم شێوەیە زمانی ئەدەبی وردە وردە جێگای خۆی لە ناوچەكانی دەرەوەی خۆیدا دەكاتەوە، ئەم پڕۆسێسەش بە جۆرێكی سروشتی، رەوشی گەشەكردنی سیاسی‌ و كەلتووری‌ و زمانیی نەتەوەكە خۆی دروستی دەكات ‌و دەیسەپێنێ‌، لێرەشەوەیە زمانی ئەدەبی دەگۆڕدرێت بە زمانی ئەدەبیی یەكگرتووی نەتەوەكە‌ و هەر ئەوەشە دواتر وەكو وتم بە بڕیارێكی سیاسی دەگۆڕدرێت‌ بە زمانی ستاندارد یان زمانی فەرمیی دەوڵەت، یان زۆرجار پێش ئەوەی بە بڕیاری سیاسی بگۆڕدرێت‌ بە زمانی ستاندارد، زمانەكە رۆڵی زمانی ستاندارد دەبینێ‌، ئەگەر سەیری زمانی كوردی بكەین، ئێمە ئەمڕۆ زمانێكی ئەدەبیی یەكگرتووی كوردیمان هەیە كە لە بەشێکی بەرفراوان لە باشوور‌و رۆژهەڵاتی كوردستاندا بۆتە زمانی نووسین، زمانی رۆژنامەوانی، زمانی خوێندن. زمانی حكومەت‌ و هەر دەسەڵاتێكی كوردی كە بەلای كەمەوە لەم سەد ساڵەی دواییدا كورد پێكیهێناوە، ئەمە بە بڕیاری سیاسی كەس نەبووە، بەڵكو رەوشی گەشەكردنی سیاسی و كەلتووریی كورد ئەمەی سەلماندووە. كاتێك كورد پێش زیاتر لە سەدەیەک لە سلێمانی حكومەت دادەمەزرێنێ‌، ئەو زمانە ئەدەبییە بەكاردەهێنێت كە سەد ساڵ پێش ئەوە لە باشوور‌و رۆژهەڵاتی كوردستاندا دەركەوتووە، دواتر كاتێك كۆماری كوردستان لە مەهاباد دادەمەزرێنرێ پێشەوا‌و حكومەت‌ و دەزگاكانی لە خوێندندا، لە رۆژنامەوانیدا هەمان ئەو زمانە بەكاردەهێنن بەبێ‌ ئەوەی بڕیارێكی سیاسی لە پشتەوە بووبێت. لە هەندێ‌ زماندا جیاوازی نێوان زارەكان زۆر نییە، بەڵام لە زۆربەی زمانەكاندا چەند زارێك یان زیاتر لە زارێك بەرەوشیكی تۆزێ‌ جیاوازتردا رۆیشتوون‌ و لەزمانەكە دووركەوتۆنەتەوە، بۆیە خەڵك بە ئاسانی تێیان ناگەن، زمان‌ و زار لەرووی زانستی زمانەوە جیاوازییەكی ئەوتۆیان نییە، هەر زارێك ئەگەر پێی بنووسرێت، قامووسی بۆ دابنرێ، رێزمانەكەی دیار بكرێ ‌‌و دەكرێ‌ بەرەو زمان بڕوات ‌و ببێتە زمان، بەڵام مەرج نییە زمانێكی پڕ بەرهەم بێت، دەشی زمانێكی نەزۆك بێ‌ ‌و لەبواری ئەدەب، فكر، فەلسەفە ‌و زانست، كەمترین شتی پێ بهێنرێتە بەرهەم، بەڵام بە گشتی وەكو پرینسیپێك فاكتەری سیاسییە، زارێك دەگۆڕێ‌ بە زمان بەڵام، زارێك هەر لەبەرئەوەی جیاوازە و خەڵك تێی ناگات مانای ئەوە نییە كە دەبێ‌ ببێتە زمانێك لە پاڵ زمانی ستاندارددا، زمانی ستاندارد، خۆی كە لە رێگەی خوێندن‌ و سیستمی خوێندن ‌و راگەیاندن‌ و دەزگاكانی ترەوە دەبێتە زمانی هاوبەشی نێوان هەمووان.
دوای راپەڕین بە هەمانشێوە ناسیۆنالیزمی كورد بە درێژایی سەدەی بیستەم لە باشوور‌ی كوردستاندا لە ئەدەبیات ‌و وتاردانیدا ‌و لە كار‌و چالاكییەكانیدا هەر هەمان ئەو زمانە بەكاردێنێت كە ئێستا ئێمە پێی دەدویێن، هەموو حزبە كوردستانییەكان لە باشوور‌و رۆژهەڵاتی كوردستان بەرنامە و بڵاوكراوەكانیان بەم شێوەزمانەیە، شۆڕشی ئەیلول ‌و دەسەڵاتەكەی، ئەوڕۆش حکومەتی كوردستان، پەرلەمان، سەرۆكی هەرێم، سەرۆكی حکومەت، سەرۆكی پەرلەمان- هەموو دەزگاكانی ئەم زمانە لە نووسین‌ و وتاری فەرمیدا بەكاردەهێنن، لێرەوە ئەو زمانە بۆ خۆی لە رەوشی گەشەكردنی نەتەوەكەماندا ئەو پلە‌وپایەی پەیدا كردووە، یانی زمانەكە خۆی بەهۆی ئەو هێز ‌و توانای دەربڕینەی هەیەتی بەهۆی ئەو دینامیكیەتی گەشەكردن ‌و پێشكەوتنەی كە لەگەڵ رەوشی گەشەكردنی كۆمەڵگەی كوردستاندا رۆیشتووە، بەهۆی ئەو هەموو بابەتە زانستی ‌و ئەدەبی‌ و فیكری‌ و فەلسەفی ‌و ئابوورییەی كە پێی نوسراوە، سەلماندوویەتی كە شایستەی ئەوەیە زمانی هاوبەشی نەتەوەیەك بێت، شایستەی ئەوەیە ئاستی پێشكەوتنی كەلتوری ‌و فیكریی نەتەوەكە پیشان بدات. لە رێگەی زمانی كوردییەوە زۆر بە ئاسانی دەتوانی بزانی كورد لە رووی سیاسییەوە لە چ ئاستێك دایە، یان كەلتور‌و ئەدەبەكەی لە چ ئاستێك دان، ئاستی هزری، ئاستی زانستی، تێكڕای ئەمانە لەزمانەكەیدا دەبیندرێن، لە هەموو نەتەوەیەكیشدا هەروایە، لەبەرئەوە زمانی ئێمە لە رەوشی خەباتی سیاسی ‌و كەلتوری ‌و كۆمەڵایەتی گەلی كوردستاندا بەم شێوەیە گەشەی كردووە. ئێمە كە چاو دەكەینەوە كێوێك لە میراتی کەلتوری‌ و ئەدەبی ‌و هزری دەبینین، كە بەو زمانە هاتۆتە بەرهەم ‌و ئێمەش یان نەوەی دوای ئێمەش درێژە بەوە دەدەن.
زمانی کوردی و ئەلفابیتای جیاواز
لە هەرێمی كوردستاندا بەیەک شێوە ئەلفابیتا دەنووسرێت، کە بە ئەلفابیتای ئارامی ناسراوە، بەڵام کورد بەگشتی سێ‌ شێوە رێنووس لە نووسیندا بەكاردێنێت، شێوە زمانی كوردیی باكوور و رۆژاواو کوردانی کافکاس، كە بە شێوە زمانی یان بە چەند زاری كوردیی باكوور بە تیپی لاتینی دەنووسن ‌و هەر لە باكوور ئەو گرفتەیان هەیە، زازاكانیش كە شێوەزمان، یان زارێكی كوردییە بەرەو بوونە شێوەزمان دەڕوات، كوردی باشوور‌و رۆژهەڵاتیش، سەرباری هەبوونی چەندان شێوەزاری تری وەک کرمانجی، هەورامی، لەکی و کەلهوری، بەڵام ئەوە سەد ساڵ زیاترە بەو زمانە ئەدەبییە یەكگرتووە دەنووسن كە لە ئەدەبی كوردیدا دەركەوتووە، بە بۆچوونی من هەر قسەكردنێك لە زمانێكی ستاندارد بۆ هەموو كورد ‌و هەموو كوردستان قسەیەكە ئەنجامێكی كونكرێتی نابێت، چونكە تۆ ناتوانیت، لە شێوە زمانی كوردیی باكوور‌و باشوور‌و زازا یان لە هەردوو شێوەكە زمانێك دروست بكەی، زمان لە رەوشی سروشتی ‌و مێژوویی نەتەوەدا گەشە دەكات ‌و وەك زمانی ئەدەبی گۆڕانی بەسەردا دێت، جگە لەوەش كە تۆ ناتوانی ئەو كارە بكەی، ئەگەر بشتوانی بیكەی، كە ناكرێت، تۆ ئەو دەسەڵاتە سیاسییەت نییە، ئێستا کورد بە ئەلفابیتای ئارامی كوردی ‌و ئەلفابیتای لاتینی توركی دەنووسین. ئەمەش دیاردەیەكی نوێیە و بۆ خۆی دیوارێكی گەورەی لە نێوان كوردی باكوور‌و باشووری كوردستاندا دروست كردووە، رەنگە سەیر بێت كە بڵێم لە هەموو رووناكبیران ‌و نووسەرانی باكووری كوردستان دە كەس نادۆزیتەوە كە بتوانێ‌ بە ئەلفابیتای ئارامی كوردی بخوێنێتەوە، بۆیە ئەوان نازانن چ سامانێكی ئەدەبی ‌و کەلتوری ‌و فیكری بەو شێوەزمانە نووسراوە، كە شایانی ئەوەیە فێری ئەو ئەلفابیتای كوردییە بن، ئەلفابێتای روخساری زمانە ‌و ئەلفابێتای پێناسەی زمانێك ‌و کەلتورێك، یان سیما ‌و روخساری کەلتورێك ‌و زمانێك پێشان دەدات.
داتاشین و زاراوەسازی
رایەكی تر هەیە كە دەڵێ‌ زمانی كوردی لەباری دەقی تیۆری‌ و وشە و زاراوەی زانستییەوە كەم دەهێنێت، كاتێك تۆ دێیت باسێكی زانستی دەكەی بەڕاستی لەو بوارەدا كەم دەهێنیت، ئەم كەموكوڕییە لە زمانی كوردیدا هۆكارەكەی بۆچی دەگەڕێتەوە، دەبێ‌ چ بكەین ئاخۆ بێین ئێمە زاراوەی نوێ‌ داتاشین، ئەو زاراوە نوێیانە دەبێ‌ بەپێی پێوەرەكانی زمانناسی‌ و زانستی زمان بن. رۆژانە دەشێت چەندان تێرم ‌و وشەی نوێ‌ بێتە ناوەوە كە نەك هەر ئێمە، بەڵكو زۆربەی گەلانی دیكەش نییانە، لەبەر ئەوە لە چوارچێوە گشتییەكەیدا ئەمە گرفتێكی جدییە، زاراوەگەلی فەلسەفە، كۆمەڵناسی، دەروونناسی، پزیشكی بۆ ئێمە تازەن ‌و زۆربەی خەڵكی ئێمە لێرە ئەم زانستانە بە ئینگلیزی یان عەرەبی دەخوێننەوە، لەرۆژهەڵاتی كوردستان بە فارسی، یان لە باكوور بە توركی، هەرچەند فارسەكان زۆر زاراوە ‌و دەستەواژەی نوێ‌ لە ئەوروپاوە دێنن، لەبەرئەوە ئێمە ئەو گرفتەشمان بۆ زیاتر بووە، بەڵام هیچ زمانێك نییە خۆی لەخۆیدا توانای ئەوەی تێدا نەبێت كە بە شێوەیەك لەشێوەكان ئەم زانستانەی پێ‌ بنووسرێت، سەرەتا ئەو وشە‌و تێرمانە كە یەكەمجار دەبیسترێن سەیر‌و نامۆ دێنە بەرچاو، بەڵام لەرێگای بەكارهێنانییانەوە لە نووسیندا، لەناو زمان‌ و کەلتوركەدا و لەناو ئاگایی ئێمەدا بە تەواوی جێگەی خۆیان دەكەنەوە ‌و دەچەسپێن، بەشێكی تری ئەم گرفتە پەیوەندی بەوەوە هەیە كە ئێمە بە تەواوی زمانی خۆمان نازانین، هەڵەكە لە خۆشمان دایە، چونكە وەك پێویست ناتوانین توانای داهێنەرانەی زمانەكەمان ئاشكرا بكەین، ئێمە لە منداڵییەوە، بۆ نموونە دەڵێین فەلسەفە ‌و سۆسێولۆجیامان بە كوردی نەخوێندووە، زانستی ترمان بە كوردی نەخوێندووە، یان نەریتێكی مێژوویی دەیان‌ و چەند سەد ساڵەمان نییە، كە ئێمە ئەم شتانە بە زمانەكەمان نووسرابێت، بۆیە ئێمە توانای ئەوەمان زۆر نییە یان كەمە بۆ ئەوەی لەم بارەیەوە بەپێی پێویست زمانەكەمان بەكار بێنین، ئەمە بۆ وشەو زاراوە یاساییەکانیش هەر راستە کە رووبەرووی دەزگا داوەرییەکانی کوردستان بۆتەوە، کە بەداخەوە ئەمیش تا ئێستا دەق و بڕیارنامەکانی دادگاکان هەر بە زمانی عەرەبی.
زمانی کوردی و خوێندنگا ئەهلی و ناحکومییەکان
زمان یەكێكە لەو پێوەرانەیە كە هەر نەتەوەیەك دەتوانێ‌ بۆ بوونی خۆی هەیبێ‌، واتە بۆ سەلماندنی خۆی زمانی ستاندارد چ رۆڵێك دەبینێ‌ لە دروستبوونی نەتەوەدا. هەروەك دەبینین لە رۆژئاوا زۆر نەتەوە هەن نەتەوەن ‌و وڵاتی سەربەخۆیان هەیە، بەڵام زمانێكی دیكە بەكاردێنن جیاوازی ئەوانە لەگەڵ كورددا چییە، زۆر وڵاتی دیكەش هەیە كە لە چەندین نەتەوە پێكهاتوون، بەڵام یەك زمان بەكاردێنن، جیاوازی ئەوانە لەگەڵ كورددا چییە لەباری پێكهاتنی ئەو نەتەوانەوە چ فاكتەرگەلێكی بوون‌ و گرنگ هەن‌و كورد چ جیاوازییەكی لەگەڵ ئەوانەدا هەیە؟.
ئاشكرایە هەر نەتەوەیەك بۆ ئەوەی یەكەیەكی ئێتنیكی نەتەوەیی سەربەخۆ بێت، دەبێ‌ كۆمەڵێك تایبەتمەندی خۆی هەبێت كە لە نەتەوەكانی دیكەی جوێ بكاتەوە، ئەم تایبەتمەندیانە بە زۆری ‌و لە بنەڕەتدا کەلتورین، هەندێجار تایبەتمەندیی سیاسی، دۆخی سیاسی ‌و مێژوویی دێتە گۆڕێ‌، هەندێ‌ جاریش فاكتەری بایۆلۆجی، رەنگی پێست بۆ نموونە یان فۆرمی دەموچاو، یەكێك لەو فاكتەرە گرنگانەی كە نەتەوەیەك خۆی لە نەتەوەیەكی تر جیادەكاتەوە زمانە، بەڵام لە هەندێك حاڵەتدا زمان پێناسەی نەتەوە دیار ناكات.
راسپاردەکان
بێگومان هەر زمانێك بەقەد ئەوەی کە بەهای جوانناسی خۆی هەیە، هاوکاتیش گرفتی تایبەت بە خۆی هەیە، ئێمە كە باس لەسەر گرفتەکانی زمانی كوردی دەكەین، پێویستە بەمەبەستی دۆزینەوەی رێگاچارەیەک ئاماژە بەو راسپاردانە بکەین: وەكو پرەنسیپ گرفتەكان دیار بكرێن:
– پێشنیاری شێوە چارەسەر یان لە رووی زانستیی ‌و زمانییەوە بكرێ.
– ئەوەی رۆڵی گرنگ ‌و یەكلاكەرەوە دەبینێ‌، ئەوەیە كە بڕیاری سیاسیی پشتگیری لەو شێوە چارەسەركردنە بكات، بە واتایەكی تر ئەمە كارێكە پێش هەر شتێك كاری زانایانی زمان ‌و زمانناسانە ئەم گرفتانە چارەسەر بكەن.
– دەسەڵاتی سیاسی وەكو نوێنەری گەلی کوردستان، وەكو پارێزەری شکۆ و كەسایەتیی ‌و پارێزەری سامانی کەلتوری ‌و مادی، بە زمانیشەوە، دێت ئەو بڕیارە جێبەجێ‌ دەكات.
– گرنگترین دەزگا لێرەدا بۆ ئەوەی ئەو بڕیارانە لە بواری زماندا جێبەجێ‌ بكرێن، سیستمی پەروەردەیە، دوای سیستمی پەروەردە، دەزگاكانی راگەیاندن‌ و هەموو ئەو دەزگا فەرمیانەن كە زمانەكە لە نووسین و بڵاوكردنەوەدا بەكاردەهێنن، یان نووسراوەی فەرمیی پێ‌ دەردەكەن، لەبەرئەوە سیستمی پەروەردە گرنگترین شوێنە، چونكە تاكە شوێنێك كە بتوانێ‌ منداڵ لە پۆلی یەكەوە تەنانەت لە باخچەی ساوایانەوە فێری زمانێكی پاراو‌و رەوان بكەی، جوانی ‌و موسیقای زمانەكەی تێ‌ بگەیەنی ‌و زمانەكەی لەلا خۆشەویست بكەی خوێندنگەیە، بەو رادەیەی نەوەیەك پێدەگەیەنیت، كە زمانەكە بە باشی بزانێت‌، رەوان، پاك، بە ڕێكوپێكی بیڵێ‌، بە هەمان ئەندازە یارمەتی دەدەی، بۆ ئەوەی بتوانێ‌ بیركردنەوەی خۆی بەشێوەیەكی روون، كۆنكرێتی، رێكوپێك دەرببڕێ‌.
– پەروەردە گرنگترین شوێنێكە بتوانین منداڵان بە زمانێكی پاراو ‌و رەوان پەروەردە بكەین‌ و بەو شێوەیەی كە گونجاو و پێویستە، نەك بە شێوەیەكی هەڵە، لەوێوە دەگوازرێتەوە بۆ دەزگاكانی تری وەك زانكۆكان، راگەیاندن‌ و …تاد.
– لە باشوور‌ی كوردستاندا هیچ ئاستەنگێكی ئەوتۆمان لەبەردەمدا نییە بۆ ئەوەی ئەو زمانە ئەدەبییە یەكگرتووە وەك زمانی ستانداردی كوردی بە فەرمی بناسرێ‌، چونكە لە بنەڕەتدا ئەو زمانە هەیە ‌و ستاتووسی زمانی ستانداردی هەیە‌ و رۆڵی زمانی ستاندارد دەگێڕێت، یەك سەدە زیاترە.
– هەوڵبدرێت ئەم زمانە ئەدەبییە یەكگرتووە لەگەڵ شێوە زمانی كوردیی باكوور لێك نزیك بكرێنەوە، هەوڵبدرێت لە رووی پەیڤ و زاراوە ‌و لەیەك تری نزیك بكرێنەوە، هەركامەیان بە وشە‌ و زاراوەی ئەوەی تر دەوڵەمەندتر بكرێن، بۆیە ئێمە كە قسە لە زمانی ستاندارد دەكەین قسە لە ئیمكانییەتی، ناساندن‌ و بە فەرمییكردنی زمانی ستاندارد دەكەین، كە ئەمڕۆ لە باشووری كوردستاندا ئەو ئیمكانییەتە هەیە.
– دەزگایەكی تایبەت بە زمانناسی لە كۆمەڵێك خەڵكی پسپۆڕو شارەزا پێكبێت كە دەسەڵاتی زانستییان لە بواری زمان ‌و شارەزایی زماندا ئەوەندە بێت، قسەكانیان جێگای رێز‌و پەسەندی هەموو لایەك بێت، ئەم دەزگایە كار بكات هەم بۆ پاراستنی زمانی كوردی، بۆ گەشەپێدانی، بۆ دەوڵەمەندكردنی بۆ نزیككردنەوەی ئەو دوو شێوە زمانە لە یەكتری، لە هەمانكاتدا هەوڵێكی زۆر جددی بدات بۆ ئەوەی زارەكان، كە لە هەر وڵاتێكدا سامانێكی کەلتورین، بپارێزرێن، تا بە شێوەیەك لەشێوەكان ئەو زارانە بتوانن درێژە بە خۆیان بدەن.
ئەنجام
هیچ نەتەوەیەك نییە، سیاسەتێكی زمانی نەبێت، بەو مانایە سەرجەم تێڕوانینی كۆمەڵ ‌و دەوڵەت‌ و دەزگا مەدەنییەكانی ‌و رووناكبیرانی ‌و خەڵكەكەی لەیەك ستراتیژی‌ و یەك سیاسەتدا چڕدەكرێتەوە، سەبارەت بە زمان هیچ نەتەوەیەك نییە جگە لە کورد كە سیاسەتێكی زمانی ‌و نەتەوەیی روونی نەبێت ‌و لەهەمان كاتیشدا دەزگای جۆراجۆری دانەمەزراندبێت بۆ گەشەپێدانی زمان‌ و پاراستنی، بۆیە بە داڕشتنی سیاسەتێكی نەتەوەیی زمانی‌ و پێكهێنانی دەزگای تایبەت بۆ پاراستن‌ و گەشەپێدانی زمانەكەمان یەكێكە لەو رێگاچارەسەریانەیە، چونكە ئەمڕۆ لە كۆمەڵی كوردەواریدا ئاژاوەیەكی یەكجار گەورە هەیە لە بواری رووناكبیری، لە بواری ئەدەبی، لە بواری ئابووری، ئەم ئاژاوەیە زۆر بە زەقی لە زمانیشدا دەردەكەوێت رۆژانە وشە ‌و دەستەواژە و زاراوەی نوێی هزری، فەلسەفی، زانستی، تەكنیكی، رووبەڕوومان دەبنەوە، هەركەس بە ئارەزووی خۆی وشەیەك دادەتاشێ ‌‌و زۆرجاریش وشە هەڵەكە دەڕوات ‌و دەبێتە هەڵەیەكی باو ‌و زاڵ لای زۆربەی خەڵك، لە هەموو وڵاتێكدا دەزگای تایبەت هەن، هەر كەسێك بۆی نییە بە هیچ شێوەیەك لەلای خۆیەوە، بە ئارەزووی خۆی بێت بڕیار بدات ‌و وشە دابتاشێ‌، ئەمە زمان نەک هەر ناشیرین دەكات، بەڵکو زەوقی خەڵك تێكدەدا، زمان تێكدەدات. هەروا لە مەسەلەی رێنووس و رستەبەندیدا لە زۆر بواری دیكەدا بەڕاستی گرفتێك دروست بووە بۆ زمانەكەمان لەبەرئەوەی بەداخەوە دەڵێم زمانی كوردی، زمانێكی بێ‌ خاوەنە ‌و تاكو ئێستا هەوڵی جددی بۆ ستانداردکردنی نەدراوە. کورد چونکە لەو سەردەمەدا قەوارەی نەتەوەیی سەربەخۆی نەبووە، بۆیە زمانی نەتەوەی سەردەست هەژموون و کاریگەری راستەوخۆی لەسەر زمانی کوردیدا نەخشاندووە، هەڵبەتە لە هەر بەشێکی کوردستان وشە و زاراوەگەلی زمانی فەرمی ئەو نەتەوەیە خزاوەتە ناو زمان و زارە کوردییەکان، راستییەكەی جارانیش ‌و ئێستاش، هیچ کەلتور‌و نەتەوەیەك نەبووە لەناو قەڵایەكی داخراودا بێ ‌‌و دوور بێ‌ لە كاریگەری ‌و كارتێكردنی کەلتور‌و زمانی خەڵكیتر، لەبەرئەوە زمانەكان كار لە یەكتر دەكەن، ئەو زمانەی زۆرتر بەرهەمی ئەدەبی‌ و زانستی پێ‌ نووسراوە زیاتر دەرفەتی گەشەكردنی بووە، زمانەكان بەشێوەیەكی سروشتی‌ و ئاسایی لە رێگەی ئەو زانین‌ و زانیار‏ی ‌و بەرهەمە ئەدەبییانەی كە هێناویانەتە بەرهەم، كاریگەری خۆیان لەسەر یەكتری دادەنێن لەبەرئەوە شتێكی سروشتییە كە ئێمە لە زمانانی ترەوە وشە بخوازین پێشتریش خواستوومانە، ئێمە دەبێ‌ باوەڕمان بە زمانی خۆمان بێت، باوەڕمان بە خۆمان هەبێت، وشەیەك كە لەگەڵ زمانەكەمان ‌و سیستمی دەنگی دەگونجێت‌ و مانای خۆی دەگەیەنێ ‌‌و لە كوردیدا نیمانە دەبێ‌ بە جورئەتەوە وەریبگرن.
فەرەیدون سامان*
(بە بۆنەی سازدانی کۆنفرانسی دووەمی زانستی نێودەوڵەتی زمانی کوردی و زاراوە یاساییەکان لە رۆژانی ١٧ و ١٨ حوزەیرانی ٢٠٢١- سلێمانی).
ڕۆژانی کۆتایی مانگی نیسانی ئەمساڵ، بە مەبەستی پێشکەشکردنی توێژینەوەیەک لە سێیەمین کۆنفڕانسی زانستیی نێودەوڵەتیی زانکۆی دهۆک تایبەت بە ئایین، کولتوور، مێژوو و جوگرافیای ئێزدییەکان لە دهۆک بووین. کۆنفڕانس سەرکەوتووانە بەڕێوەچوو و بە چەندین ئەنجام و پێشنیازی گونجاوەوە کۆتایی بە کارەکانی هێنا. لەمیانی بەشداریم لە کۆنفڕانسەکە و مانەوەم لە دهۆک چەند شتێک سەرنجیان ڕاکێشام کە لێرەدا بە کورتی دەیانخەمە ڕوو. 

 

کۆنفڕانسی زانستی


ئەمە یەکەمین ئەزموونی من لە بەشداریی چالاکییە ئەکادیمییەکانی زانکۆی دهۆک نەبوو، بەڵکو پێشتریش چەند جارێک لە چوارچێوەی کاری زانکۆییدا کاری هاوبەشمان ئەنجام داوە. لەم چالاکییەشدا، هەر لە سەرەتای پڕۆسەکەوە، کە بە پێشکەشکردنی پوختەی توێژینەوە دەستپێدەکات، تا کۆتایی چالاکییەکە، ئەوەی من شایەتی بووم ئاستێکی بەرز بوو لە پێرفۆرمانسێکی زانستیی زانکۆیی کە شایستەی ستایش و چاولێکردنە. هەموو پەیوەندییەکان لەوپەڕی ڕێز و سنوورزانینەوە ئەنجام دەدران و هەمیشەش خاتری یەکەم بۆ توێژەران و میوانان بوو. ناچمە ناو وردەکارییەکانەوە، بەڵام دەمەوێت ئاماژە بەوەش بدەم کە هەموو ئەم کارە ناوازە زانستییانە بێ هیچ هەڵڵایەکی میدیایی و کەشوفشێکی سۆشیاڵ میدیایی و خۆدەرخستنێکی کەسی بەڕێوە دەچن. ئەمەش وادەکات فۆکەسەکە هەر لەسەر بابەتە زانستییەکە بمێنێتەوە و ڕێ لە بەلاڕێدابردنی چالاکییە زانستییەکان بگیرێت. 

 

زانکۆی بەرپرسیار


زانکۆی دهۆک، کە لە ساتەوەختێکی هەستیار و پڕ لە نائومێدیی نیشتیمانیدا بڕیار لەسەر دامەزراندنی دراوە، نوێنەرایەتی جوانیی سرووشت و خاوێنیی شار و بەرپرسیارێتیی خەڵکەکەی دەکات. ساتەوەختی لەدایکبوونی ئەم زانکۆیە کاریگەریی لەسەر کارکردنی زانکۆکە هەبووە. بە جۆرێک، زانکۆ هەمیشە ئەوەی لەبیرە کە بۆ ڕووبەڕووبوونەوەی چ ئالنگارییەک و بۆ بەدەستهێنانی چ ئامانجگەلێک دامەزراوە. هەر بۆیە، ئەگەر بە وردی سەرنج بدەین، دەبینین هێشتا مۆڕاڵی خزمەتگوزاری و نیشتمانپەروەری بە تاموچێژی سەرەتای نەوەدەکانەوە ئامادەییەکی پڕڕەنگی هەیە. هەڵبەت، ستافی زانکۆ و بە تایبەتیش سەرۆکی زانکۆ، بەوپێیەی کە ڕۆڵ و بەرپرسیارێتیی یەکەمی لەسەر شانە، کاریگەرییان لەسەر کرۆک و دەرکەوتەی زانکۆکە هەیە. وەک مەلای جزیری دەفەرمووێت 'فاعلەک لازمە دا فعل و ئەسەر پەیدا ببت / گەر تو حەدداد نەبن کوورەیێ حەدداد چ کت؟' خۆشبەختانە لە دهۆک هەم حەددادی باشمان هەن، هەمیش کوورەی باشی حەددادی؛ هەر بۆیەشە ئەو فیعل و ئەسەرە باشانە پەیدا بوون. لەگەڵ ئەوەشدا، بێگومانم لەوەی کە بڵێم ئەدای زانستیی زانکۆی دهۆک سوودێکی زۆری لە نەجابەت و خانەدانیی خەڵکەکەی وەرگرتووە و ئەمەش لە خزمەت ڕەوتە زانستی و زانکۆییەکەدایە.

 

شارێکی ڕەنگین


دهۆک شارێکی جوانە. بە لای منەوە جوانترینە. هاوکات خاوێنترینیشە. بە پێچەوانەی شارەکانی دیکەی هەرێمی کوردستان، شەقامەکانی جوان، خاوێن، سەوز، ڕازاوە و ڕێکوپێکن. هەست دەکەین لەو شارەدا یاسا هەیە - بەبێ ئەوەی هەست بە بوونی زیادەی هێزەکانی جێبەجێکردنی یاسا بکەیت. لە خاوێنیی زۆری شارەکەوە تێدەگەیت کە ئەم خاوێنییە بەرهەمی خاوێنیی خەڵکەکەیە، زیاتر لەوەی بەرهەمی هەوڵەکانی خاوێنکردنەوەی شارەوانی بێت. هەروەک چۆن، بە بێ بوونی ژمارەیەکی زۆر لە پۆلیسی هاتوچۆ، ڕێکوپێکییەکی زۆر لە وەستان و جوڵەی ئۆتۆمۆبێلەکاندا هەیە. ئەمە سەرەڕای ئەو ئارامییەی کە لە شۆفێریکردندا هەیە. یەکێکی دیکە لە جوانییەکانی سیمای شارەکە ئەوەیە کە هەڵگری تەنیا یەک خەسڵەت لە  بیناسازی و شارسازی نییە، بەڵکو لە ڕووی سرووشتییەوە تۆپۆگرافیا و لە ڕووی مرۆییشەوە فرەیی کولتووری یارمەتیدەر بووە لەوەی کە تەنیا یەک مۆدێل باڵ بەسەردا سیمای شاردا نەکێشێت - هەر بۆیەشە دهۆک ڕەنگینە. 

 

پیاسەیەکی بازاڕ


لە پیاسەیەکی ناو بازاڕی شارەکەدا، خەڵکانێک بە وزەییەکی زۆری ئەرێنییەوە دەبینیت: کچی جوان و کەشخە، کوڕی خاوێن و پۆشتە، فرۆشیاری هێمن، کڕیاری خۆش مامەڵە، پیرەمێردی بەسەبر و گەنجی بەئەدەب. ئەوەی لە هەموو زیاتر ناو بازاڕی دهۆکی جوانتر کردووە خاوێنی و هێمنیی خەڵکەکەیەتی. بە پێچەوانەی ناوەندی شارەکانی دیکەوە، ناوبازاڕی دهۆک هۆسە و هەڵڵا نییە، بەڵکو هێمنییەکی جوان و جووڵەیەکی لەسەرخۆی هەیە: کەس ڕاناکات و هەڵپەی نییە، کەس بە دەم ڕۆشتنەوە نان ناخوات، کەس بە دەنگی بەرز هاوار ناکات و کەسیش بە چاوێکی نامۆیانە سەیرت ناکات – لەم شارە هەمووی خاوەن شکۆی خۆی و ئاگاداری حەیا و حورمەتی خۆیەتی. هەر بۆیەشە لەوپەڕی ئەدەب و ئەتەکێتی نەریتیی کوردانەدان.

 

ئەتەکێتی نەریتی 


بەلای منەوە، لە هەمووی گرنگتر ئەوەیە، لە کوچە و کۆڵانەکانی دهۆک کە سەیری خەڵک دەکەیت، بەزەییت پیایاندا نایەتەوە، چونکە پۆشتە و پەرداخن؛ هەروەها حەسوودیشت بەرز نابێتەوە، چونکە بەڕێز و بەئەدەبن. ئەوەم بیر ناچێتەوە کە: لە ناو ئاسانسۆرێکدا بووم، لە نهۆمی دووەم گەنجێک سەرکەوت، دوگمەی هیچ یەک لە نهۆمەکانی دانەگرت، وامزانی ئەویش لەگەڵ من دێت بۆ هەمان نهۆم، بەڵام کە ئاسانسۆرەکە وەستا و من دابەزیم ئەو دانەبەزی؛ ئینجا تێگەیشتم کە نەیویستووە ببێتە هۆی ئەوەی من درەنگتر بگەم. لە چەند ڕۆژێکی کەمدا، من ئەمە و چەند نموونەیەکی دیکەی هاوشێوەم ئەزموون کردن. لەوانەیە دهۆک لە چاوی ئەوانەوە کە لەوێ دەژین شارێکی ئاسایی بێت، بەڵام لە ڕاستیدا ئاسایی نییە و پڕە لە جوانیی ناوازە کە ئەمڕۆکە لە شوێنانی دیکە بە دەگمەن ماون. 

 

جۆن لۆکی پارێزگار


تۆلێرانس و پێکەوەژیان لە دهۆک لەوپەڕی جوانیدا نەشونومای کردووە. گوێم لە وتارێکی پارێزگار گرت کە لە بەشێکیدا باسی لە ئەرکی دەستەڵاتی جێبەجێکردن دەکرد بۆ پاراستنی ئێزدی و پێکهاتەکانی دیکە. قسەکانی ئەو منیان گەڕاندەوە بۆ لای کتێبەکەی جۆن لۆک، بە ناوی 'نامەیەک دەربارەی تۆلێرانس'. لۆک لە شوێنێکدا دەڵێت، تۆلێرانس، لەگەڵ یەک هەڵکردن، تەنیا ئەو کاتە دێتە دی کە قبوڵکردنی ئەویدی وەک ئەوەی کە هەیە بووبێتە بەشێک لە باوەڕی زیهنی و ڕۆشنبیریی کۆمەڵایەتیی کەسەکە. لە کۆی قسەکانی پارێزگاردا هەستم دەکرد ئەو وەک خۆی باوەڕی بەو قسانە هەیە کە دەیانڵێت و ئەوەش بەشێکە لە ڕۆشنبیریی ئەو – نەک ئەوەی لە ژێر جەبری وەزیفەکەی و وەک بەشێک لە ئەرکی بۆ جێبەجێکردنی سیاسەتی حکومەتەکەی ئەو قسانە بکات. هەر ئەمەشە دهۆکی ڕەنگینکردووە: ڕەنگین بە ڕەنگە جیاوازەکانی بیر و باوەڕ، ئایین و ئایینزا، زمان و زاراوە. 

 

خەیاڵێک


کە سەیری دهۆک دەکەم و لێی ورد دەبمەوە، تێدەگەم ئەم شارە نیعمەتێکی خودایە بۆ خەڵکی شارەکە و ناوچەکە. تێکەڵەیەکە لە ڕۆحی کۆنی ڕۆژهەڵاتییانە و جوانیی مەدەنییەتی هاوچەرخ. بە بەر خۆمەوە بیر دەکەمەوە و دەڵێم با بار بکەم و بچم لە دهۆک بژیم؛ لەوێ باشتر فێری زمان و کولتوورەکە دەبم و وردەوردەش دەست دەکەم بە وەرگێڕانی خانای قوبادی و مەلا مستەفای بێسارانی بۆ بادینی و هەروەها ئەحمەدی خانی و مەلای جەزیری بۆ هەورامی. 
